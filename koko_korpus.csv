 "id" $ "parag" $ "parag_value" $
 "http://ldf.fi/nbf/p1011" $ "http://ldf.fi/nbf/biography/p122041" $ "Tiedonhaluinen mutta varaton Emma Irene Åström sai ihailemiltaan opettajilta kannustusta ja tukea pyrkiessään opintiellä eteenpäin. Ensimmäisenä naisena maisteriksi 1882 promovoidusta Åströmistä tuli esikuva erityisesti Suomen ruotsinkielisen naisliikkeen piirissä." $
 "http://ldf.fi/nbf/p1011" $ "http://ldf.fi/nbf/biography/p122042" $ """Minua ei kannata sanoa tienraivaajaksi, koska en ole koskaan tietoisesti ollut sitä"", Suomen naisten yliopisto-opiskelun keulahahmoksi kohotettu Emma Irene Åström sanoi. Omasta mielestään hän oli toteuttanut vain omia, yksityisiä intressejään, joita hän - 80 vuotta täyttäessään - näki aikakauden aatevirtausten kannattaneen. Emma Irene Åströmin hellittämätön tiedonjano oli ilmeisen tiedostamatonta pyrkimystä kotioloja avarampaan maailmaan, jota edustivat kirjat ja oppineisuus. Oppineisuuden kunnioitus sai hänen tielleen osuneet oppineet - jotka tuolloin olivat miehiä - auttamaan köyhää, lahjakasta ja ""miesten"" oppialoista, filosofiasta ja latinasta, innostunutta nuorta naista, varsinkin kun tämä pysytteli aina vaatimattomana taka-alalla, kuuntelevan ja ihailevan Marian osassa." $
 "http://ldf.fi/nbf/p1011" $ "http://ldf.fi/nbf/biography/p122043" $ "Maisteriksi 1882 promovoitu, liberaalipiirien ja naisliikkeen uranuurtajien - muiden muassa Zachris Topeliuksen ja Adelaïde Ehrnroothin juhlarunoin - juhlima Emma Irene Åström oli opintojensa alusta asti ollut eri koulujen opettaja, ja opetustyö jatkui Tammisaaren seminaarin ruotsin, suomen ja historian lehtorin viran (1886 - 1912) jälkeenkin. Emma Irene Åströmin legendaarisuutta kasvatti Topelius käyttämällä häntä Tähtien turvatit -teoksen päähenkilön esikuvana. Kaksi Emma Irene Åströmistä kirjoitettua elämäkertaa ja muistelmateos osoittavat, että kertomus köyhän, ruotsinkielisen saaristolaistytön tiestä vaikeuksien kautta yliopistomaailman juhlimaksi yleiskansalliseksi merkkihenkilöksi on ollut naisliikkeen ohella erityisen tärkeä Suomen ruotsinkieliselle väestölle." $
 "http://ldf.fi/nbf/p1011" $ "http://ldf.fi/nbf/biography/p122044" $ "Taivassalon kirkkoherran, rovasti Carl Åströmin samanniminen maanmittaripoika sai pappilan suomenkielisen Justiina-piian kanssa kaksi aviotonta tytärtä, joista vanhempi ristittiin 1847 kummina olleen ruustinna-isoäidin ehdotuksesta Emmaksi. Rovastin kuoltua leski muutti poikansa kanssa Ahvenanmaalle. Pojan tyttäret jäivät entisessä työpaikassa jatkaneen äidin huomaan, kunnes isä 1853 kutsui perheen luokseen. Emmasta tuli ruotsinkielinen. Vanhempien 1864 solmimasta avioliitosta syntyi vielä kolme poikaa jo ennestään vähävaraiseen perheeseen. Paikkakunnan papit taivuttivat kuitenkin Carl Åströmin lähettämään Emman 1865 Jyväskylän seminaariin, jonka silloisesta johtajasta, Suomen kansakoululaitoksen isästä Uno Cygnaeuksesta tuli tytön tukija ja epävirallinen holhooja, mutta myös yliopisto-opintojen jarruttelija." $
 "http://ldf.fi/nbf/p1011" $ "http://ldf.fi/nbf/biography/p122045" $ "Ylioppilastutkinnon suorittamista Emma Irene Åströmille ehdotti Jyväskylän seminaarin, sittemmin Suomalaisen normaalilyseon matematiikanopettaja Ernst Bonsdorff, jonka omat, avioliitosta Åströmin seminaaritoverin Ida Forssellin kanssa syntyneet viisi tytärtä jäivät vaille vastaavaa kannustusta. Ylioppilastutkintoa aluksi vastustanut Cygnaeus järjesti suojatilleen pätevän latinanopettajan, ja esimies kouluylihallituksessa, yliopiston vt. sijaiskansleri, vapaaherra Casimir von Kothen osoitti vapaamielisyyttään hankkimalla hänelle luvan opiskella ja suorittaa tutkinnot yliopistossa." $
 "http://ldf.fi/nbf/p1011" $ "http://ldf.fi/nbf/biography/p122046" $ "Isän kuolema 1874 katkaisi yliopisto-opinnot kokonaan kahdeksi vuodeksi, sillä vastuu perheestä pakotti Emma Irene Åströmin hyväksymään Cygnaeuksen ehdottaman Tammisaaren seminaarinopettajan toimen. Emma Irene Åstromistä tuli filosofian maisteri 1882. Kaksitoista vuotta myöhemmin, elämänsä ehtoopuolella, entiseen suojattiinsa rakastunut Cygnaeus onnistui ohjaamaan tämän lopullisesti samaan, vakinaiseksi muuttuneeseen historian, ruotsin ja suomen lehtorin virkaan Tammisaaren seminaarissa ja siten hyödyttämään kansanopetusta. Emma Irene Åström toimi opettajana myös Tammisaaren yhteiskoulussa ja Sisälähetyksen saarnaajakoulussa." $
 "http://ldf.fi/nbf/p1011" $ "http://ldf.fi/nbf/biography/p122047" $ "Naimattomana elänyt Emma Irene Åström poltti Cygnaeuksen kuoltua 1888 omat kirjeensä tälle syistä, joita ei tiedetä. Syviä, rakkaudeksi tulkittavia Emma Irene Åströmin tunteet olivat olleet yksinäistä ja oppinutta Rooman kirjallisuuden professoria Fredrik Julius Peterseniä kohtaan, jonka seurassa viettämiään hetkiä hän muisteli vuosikymmeniä myöhemmin ""ylimaallisen ihanina"". Petersenin muotokuva koristi hänen kotiaan koko hänen loppuelämänsä ajan. Emma Irene Åströmistä tuli Helsingin yliopiston filosofisen tiedekunnan ensimmäinen naispuolinen kunniatohtori 1927." $
 "http://ldf.fi/nbf/p10205" $ "http://ldf.fi/nbf/biography/p68350" $ "Konstantin Aladin peri samannimisen isänsä kauppa- ja liiketoiminnan Haminassa ja oli 1900-luvun alussa kaupungin merkittävimpiä elinkeinonharjoittaja. Hän oli isänsä tapaan avokätinen lahjoittaja kotiseudullaan." $
 "http://ldf.fi/nbf/p10205" $ "http://ldf.fi/nbf/biography/p68351" $ "Kauppaneuvos Konstantin Aladinin yksi poika, isänsä kaima Konstantin Aladin, jatkoi suvun tarinaa Haminassa. Hänellä oli kokonaan toinen lähtökohta kuin isällään. Konstantin Aladin nuorempi kasvoi isänsä työn jatkajaksi, toisen polven yrittäjäksi." $
 "http://ldf.fi/nbf/p10205" $ "http://ldf.fi/nbf/biography/p68352" $ "Ero isän lähtökohtiin näkyi koulutuksessa. Konstantin Aladin nuorempi sai – eräiden muiden venäläistaustaisten kauppiaiden jälkikasvun tapaan – koulukasvatuksen ja kirjoitti ylioppilaaksi." $
 "http://ldf.fi/nbf/p10205" $ "http://ldf.fi/nbf/biography/p68353" $ "Aladin suunnitteli yliopistollisia opintoja. Hän luopui aikeestaan pian ja jäi työskentelemään isänsä yritystoiminnan pariin. Jo 1890-luvun alussa hänellä oli omaa kauppatoimintaa, ainakin maitokauppa. Samaan aikaan hän oli harjoittelijana paikallisessa Suomen Yhdyspankin konttorissa." $
 "http://ldf.fi/nbf/p10205" $ "http://ldf.fi/nbf/biography/p68354" $ "Aladin peri isältään tämän liiketoiminnan kappaneuvoksen kuoltua loppuvuodesta 1896. Toimintaan kuului väkijuomateollisuutta, josta Hamina oli pienestä koostaan huolimatta kuulu. Aladin omisti yhdessä A. F. Nymalmin kanssa Fredrikshamns Spritfabriks Ab:n. Toisin kuin isänsä Aladin ei lähtenyt mukaan panimoalalle." $
 "http://ldf.fi/nbf/p10205" $ "http://ldf.fi/nbf/biography/p68355" $ "Muusta Aladinin harjoittamasta elintarviketeollisuudesta on mainittava Sippolan Turpaan tilan mylly, jonka Aladin osti 1913 tilakaupan yhteydessä William Ruthin perikunnalta. Isänsä tapaan nopealiikkeinen liikemies luopui jauhatuksesta hyvin pian ja myi myllyn edelleen." $
 "http://ldf.fi/nbf/p10205" $ "http://ldf.fi/nbf/biography/p68356" $ "Hamina oli menettänyt asemansa laivanvarustuksessa, ja siellä oli 1900-luvun alussa purjelaivojen lisäksi vain muutama pieni höyryalus, pääasiassa hinaajia ja rannikkoliikenteen aluksia. Kaupungissa oli 1910 yhteensä vain 10 laivaa, joista ainakin yhden parkin omisti Aladin." $
 "http://ldf.fi/nbf/p10205" $ "http://ldf.fi/nbf/biography/p68357" $ "Haminan sahateollisuuden johdossa säilyivät kauppaneuvos Carl Henrik Ahlqvist (kuoli 1909) ja Konstantin Aladin nuorempi isänsä jälkeen. Ahlqvistin Ristiniemen saha siirtyi uusille omistajille. Aladin jatkoi sahausta Tervasaaressa vuoteen 1927, jolloin hän möi sahalaitoksen Ristiniemi Oy:lle. Sama yhtiö omisti myös entisen Ahlqvistin sahan." $
 "http://ldf.fi/nbf/p10205" $ "http://ldf.fi/nbf/biography/p68358" $ "Samana vuonna kuin kauppaneuvos Aladin vanhempi kuoli (1896) tämän kauppaneuvoskollega – ja kova kilpailija Haminan liike-elämässä –Ahlqvist perusti sahansa lähelle lasitehtaan, jonka tuotteille riitti kysyntää paikkakunnan juomanvalmistuksen takia. Ahlqvistin kuoleman jälkeen muodostettiin nuoremman Aladinin johdolla yhtiö (Haminan Lasitehdas Oy), joka osti Ahlqvistin tehtaan." $
 "http://ldf.fi/nbf/p10205" $ "http://ldf.fi/nbf/biography/p68359" $ "Konstantin Aladin nuorempi oli isänsä lailla tarkkasilmäinen liiketoimintaympäristön muutosten seuraaja, vaikkakin muutokset olivat 2000-luvun mittapuun mukaan kovin verkkaiset. Esimerkiksi voi ottaa vedenjakelun. Kun Haminaan oltiin vasta suunnittelemassa kaupungin vesilaitosta, Aladin kiirehti rakentamaan keskustan talojaan varten heti vesijohdon. Vesilaitos rakennettiin vasta vuosia myöhemmin." $
 "http://ldf.fi/nbf/p10205" $ "http://ldf.fi/nbf/biography/p68360" $ "Konstantin Aladin oli 1900-luvun ensimmäisellä neljänneksellä Haminan kaupungin suurin henkilöveronmaksaja. Hän oli isänsä tapaan avarakätinen lahjoittaja. Elintarvikepulan aikana syksyllä 1917 Haminaan perustettiin kansankeittiö pääasiassa Aladin taloudellisen tuen ansiosta. Aladin huolehti pulavuosina myös sahansa työväestä lahjoittaen muun muassa syömäviljaa." $
 "http://ldf.fi/nbf/p10205" $ "http://ldf.fi/nbf/biography/p68361" $ "Aladinit olivat lahjoittaneet varoja jo 1910 sairashuonerahaston perustamiseksi. Rahaston koroilla kustannettiin yksi vapaapaikka varattomille haminalaisille. Sittemmin Aladinit antoivat varoja myös vanhainkodin perustamisrahastoon." $
 "http://ldf.fi/nbf/p10205" $ "http://ldf.fi/nbf/biography/p68362" $ "Vanhemman Aladinin haaveena oli ollut saada Haminaan oma kansakoulu seudun venäjänkielisille lapsille. Nuorempi Aladin jatkoi ponnisteluja antaen rahavaroja. Koulu rakennettiin vihdoin 1904. Nämä ansiot huomattiin: Konstantin Aladin nuorempi sai kauppaneuvoksen arvonimen 1904." $
 "http://ldf.fi/nbf/p10205" $ "http://ldf.fi/nbf/biography/p68363" $ "Konstantin Aladin vanhempi oli sekä Haminan kunnalliselämässä että paikkakunnan ortodoksisessa seurakunnassa tärkeä taustavaikuttaja, mutta nuorempi Aladin oli näkyvämpi toimija ja osallistui molempien tahojen luottamushallintoon." $
 "http://ldf.fi/nbf/p10205" $ "http://ldf.fi/nbf/biography/p68364" $ "Kauppaneuvos Aladin oli isänsä tapaan harras ortodoksisen seurakunnan tukija ja lujitti sen vaatimatonta taloutta. Esimerkiksi 1920 Aladin lahjoitti neljännesmiljoonaa markkaa papin palkkaamiseksi ja kirkon ylläpitämiseksi. Aladin tuki myös vapaapalokuntatoimintaa. Lisäksi on syytä mainita Raatihuoneen tornikellon lahjoittaminen." $
 "http://ldf.fi/nbf/p10421" $ "http://ldf.fi/nbf/biography/p85276" $ "K. O. Elfving oli keskeisin ja näkyvin vaikuttaja Suomen ruotsinkielisten metsäammattilaisten joukossa 1900-luvun alusta 1940-luvulle. Hän teki elämäntyönsä sekä metsäalan opettajana että metsänhoidon järjestötoiminnassa. Elfving oli usein kuultu puhuja ja alustaja erilaisissa metsänhoidon juhla- ja koulutustilaisuuksissa. Hänen asiantuntemustaan hyödynnettiin myös muun muassa yksityismetsäkomiteassa. Elfving oli perustamassa 1931 Skogsbruket-lehteä, jonka päätoimittaja hän oli 1933–1946." $
 "http://ldf.fi/nbf/p10421" $ "http://ldf.fi/nbf/biography/p85277" $ "Vaasassa 1872 syntynyt Karl Oskar Elfving jäi yksin äitinsä hoiviin jo alle neljävuotiaana, kun hänen isänsä, Vaasan pormestari Karl Oskar Elfving, kuoli vain 40-vuotiaana keväällä 1876. Helsingin Normallyceumissa 1892 suoritetun ylioppilastutkinnon jälkeen K. O. Elfving aloitti luonnontieteiden opinnot yliopistossa. Opiskelu yliopistossa vaihtui muutaman vuoden jälkeen metsäalan opintoihin Evon metsäopistossa, josta Elfving valmistui metsänhoitajaksi 1898." $
 "http://ldf.fi/nbf/p10421" $ "http://ldf.fi/nbf/biography/p85278" $ "Elfving työskenteli 1898–1905 metsänhoitotöissä eri puolilla Suomea sekä parisen vuotta opettajana Evon metsäopistossa. Kutsumus opetusalalle vei hänet 1905 opettajaksi Kurkijoen ylempään maamieskouluun. Elfving toimi 1908–1918 Sipoossa Söderkullan metsänvartijakoulun ensimmäisenä johtajana. Vaikka oppilaita koulutettiin metsänvartijakoulussa työnjohdollisiin tehtäviin, käytännön metsätöillä oli keskeinen asema opetuksessa. Sittemmin Elfving toimi vuoteen 1929 saakka Tammisaaren metsäkoulun johtajana." $
 "http://ldf.fi/nbf/p10421" $ "http://ldf.fi/nbf/biography/p85279" $ "Elfving kuului 1902–1919 Suomen Metsänhoitoyhdistyksen johtokuntaan. Hän hoiti tänä aikana toistakymmentä vuotta yhdistyksen sihteerin tehtäviä. Metsänystäväin Seura ja Suomen Metsänhoidonystävien Seura Tapio yhdistyivät joulukuussa 1907 Suomen Metsänhoitoyhdistys Tapioksi, johon kuului myös ruotsinkielisiä maanviljelysseuroja. Kolme vuotta myöhemmin, joulukuussa 1910 perustettiin Föreningen för Skogskultur. Elfving kuului ruotsinkielisen yhdistyksen kahdentoista perustajajäsenen joukkoon, ja hänet valittiin myös sen hallituksen jäseneksi. Tapio ja Skogskultur saivat hoitaakseen osan niistä metsänhoidollisista neuvonta- ja ohjaustehtävistä, jotka oli 1899 annettu maanviljelys- ja talousseurojen vastuulle. Seurojen metsäkursseilla paneuduttiin muun muassa harvennushakkuisiin ja metsien kylvö- ja istutustöihin." $
 "http://ldf.fi/nbf/p10421" $ "http://ldf.fi/nbf/biography/p85280" $ "Ruotsinkieliset maanviljelysseurat siirtyivät Tapiosta Skogskulturiin 1922. Tässä vaiheessa Elfving hoiti viimeksi mainitun puheenjohtajuutta, joka oli siirtynyt hänelle insinööri Albert Lindsay von Julinilta 1919. Elfving hoiti myös yhdistykseen vuoden 1920 lopulla perustettua toiminnanjohtajan tehtävää. Koska Elfvingin varsinainen päivätyö oli Tammisaaren metsäkoulun johtaminen, Tammisaaresta tuli vuosiksi yhdistyksen keskuspaikka." $
 "http://ldf.fi/nbf/p10421" $ "http://ldf.fi/nbf/biography/p85281" $ "Vuoden 1928 yksityismetsälaissa säädökset metsien hävittämisestä säilyivät lähes ennallaan. Uutta oli se, että kaikenlaisen nuoren metsän hakkuu muuten kuin harventamalla katsottiin metsän hävittämiseksi. Yksityismetsätalouden valvonta- ja neuvontatehtävät sälytettiin metsälautakunnille. Suomenkielisten metsälautakuntien keskuselimeksi tuli Keskusmetsäseura Tapio ja ruotsinkielisten Centralskogssällskapet Föreningen för Skogskultur, joka rakentui Föreningen för Skogskulturin pohjalle." $
 "http://ldf.fi/nbf/p10421" $ "http://ldf.fi/nbf/biography/p85282" $ "Elfving jatkoi uuden ruotsinkielisen keskusseuran puheen- ja toiminnanjohtajana. Keskusseuran kanslia avattiin kesäkuussa 1929 Lönnrotinkadulla Helsingissä, minne Elfving muutti Tammisaaresta. Ojitusosastoa varten vuokrattiin kaksi huonetta Kalevankadulta. Kesällä 1931 muutettiin Fredrikinkadulle ja kaksi vuotta myöhemmin Eteläesplanadille Hypoteekkiyhdistyksen taloon, josta muutettiin 1938 Kasarmikadulle. Vaasaan oli avattu 1937 sivukonttori, jossa oli Pohjanmaan metsänparannuspiirin kanslia." $
 "http://ldf.fi/nbf/p10421" $ "http://ldf.fi/nbf/biography/p85283" $ "Elfving jätti Skogskulturin toiminnanjohtajan tehtävät vuodenvaihteessa 1938–1939. Hänen seuraajakseen valittiin metsänhoitaja Harry Willman. Elfving jatkoi seuran puheenjohtajana vuoden 1942 loppuun ja Skogsbruket-lehden päätoimittajana aina kuolemaansa eli kesään 1946 asti. Elfvingistä oli tullut lehden päätoimittaja 1933 metsänhoitaja Erik Boreniuksen jälkeen. Elfving oli pohtinut jo 1920 julkaistussa seitsemänsivuisessa pienpainatteessa niitä toiveita ja odotuksia, jotka tulisi ottaa huomioon metsäalan lehden toimittamisessa. Skogsbruket on ollut ainoa ruotsinkielinen yksityismetsätalouden ammattilehti ja siten tärkeä tiedotuskanava metsänomistajille." $
 "http://ldf.fi/nbf/p10421" $ "http://ldf.fi/nbf/biography/p85284" $ "Elfving osallistui 1910-luvulla Sipoossa nuorisoseuratoimintaan sekä Tammisaaren vuosinaan kunnallispolitiikkaan muun muassa kaupunginvaltuustossa. Hän toimi myös suojeluskuntajärjestössä ja oli Societas pro Fauna et Flora Fennican sekä Helsingin Hyönteistieteellisen Yhdistyksen jäsen. Elfvingille myönnettiin hänen elämänsä aikana useita huomionosoituksia. Hän sai vastaanottaa metsäneuvoksen arvonimen Tammisaaren metsäkoulun 30-vuotisjuhlassa 1939." $
 "http://ldf.fi/nbf/p10421" $ "http://ldf.fi/nbf/biography/p85285" $ "K. O. Elfvingin nuorempi veli, filosofian tohtori Karl Östen Elfving (1874–1936) toimi Asutushallituksen ylijohtajana ja lähettiläänä Oslossa. Hän oli 1920-luvulla maatalousministerinä A. K. Cajanderin 1. ja 2. virkamieshallituksessa. Elfvingin sisar Jenny Maria Elfving (1871–1950) kunnostautui puutarhaviljelyksen ja puutarha-alan koulutuksen edistäjänä." $
 "http://ldf.fi/nbf/p10425" $ "http://ldf.fi/nbf/biography/p85576" $ "Paimiossa sijaitsevan Viksbergin kartanon omistaja Erik Dahlström oli merkittävä vaikuttaja useissa maatalousjärjestöissä sekä ruotsinkielisen kulttuurin edistäjä Varsinais-Suomessa." $
 "http://ldf.fi/nbf/p10425" $ "http://ldf.fi/nbf/biography/p85577" $ "Viksbergin eli Hevonpään kartano Paimionjoen suistossa meren äärellä on keskiaikainen rälssisäteri, Gyllenhierta-suvun kantatila, jonka epäilemättä tunnetuin omistaja oli 1800-luvun alkupuolella ministerivaltiosihteeri Robert Henrik Rehbinder. Kartanon omistajaksi tuli 1905 varakkaan turkulaisen liikemiessuvun jäsen Erik Dahlström." $
 "http://ldf.fi/nbf/p10425" $ "http://ldf.fi/nbf/biography/p85578" $ "Erik Dahlströmin isoisä, Carl Magnus Dahlström (1805–1875), oli kasvattanut alkujaan pienestä kauppahuoneestaan Krimin sodan jälkeen huomattavan monialayrityksen, joka harjoitti merenkulkua ja oli perustamassa monia Suomen varhaisen teollisuuden yrityksistä. Kuoltuaan C. M. Dahlström jätti jälkeensä mittavan omaisuuden, ja hänen kaksi poikaansa Ernst ja Magnus Dahlström jatkoivat isänsä työtä teollisuuden ja kauppamerenkulun yritysten kehittäjinä ja omistaja-vaikuttajina. Ernst Dahlströmin (1846–1924) ja Rosina Julinin avioliitosta syntyi kaksi poikaa, joista nuorempi oli Erik." $
 "http://ldf.fi/nbf/p10425" $ "http://ldf.fi/nbf/biography/p85579" $ "Suoritettuaan ylioppilastutkinnon ja asevelvollisuuden Erik Dahlström kirjoittautui 1898 opiskelemaan yliopistoon Helsinkiin. Hän ei kuitenkaan nähtävästi oikein löytänyt alaansa ja paikkaansa yliopisto-opintojen parissa, sillä käytyään suorittamassa joitakin opintoja myös Saksassa ja Yhdysvalloissa hän keskeytti kolmen vuoden jälkeen opintonsa ja siirtyi 1903 sukunsa kauppahuoneen palvelukseen." $
 "http://ldf.fi/nbf/p10425" $ "http://ldf.fi/nbf/biography/p85580" $ "Liikkeenjohto ei kuitenkaan alkanut vetää Dahlströmiä puoleensa, vaan hän osti 1905 Viksbergin kartanon Konstantin von Wendtiltä, joka avioliittojen kautta kuului Rehbinder-suvun perillisiin. Parin seuraavan vuosikymmenen ajan Dahlström ei enemmälti osallistunut julkiseen toimintaan, vaan kohdisti yhdessä puolisonsa Elisabet Heinefetterin kanssa työnsä Viksbergin kehittämiseen maanviljelystilana ja sen kartanomiljöön kunnostamiseen. Esimerkiksi kartanon laajaa puistoa alettiin entistää arkkitehti Bengt Schalinin suunnitelmia noudatellen alkuperäiseen, 1700-luvun geometriseen muotoon." $
 "http://ldf.fi/nbf/p10425" $ "http://ldf.fi/nbf/biography/p85581" $ "Dahlström osallistui mittavalla osuudella Viksbergin kartanon läheisyydessä sijaitsevan Pyhän Jaakobin kappelikirkon uudelleenrakentamiseen 1926. Tuosta ajanjaksosta näyttää tulleen eräänlainen käännekohta hänen elämäänsä, sillä hän alkoi osallistua varsin aktiivisesti maataloudelliseen järjestötoimintaan Lounais-Suomen ruotsinkielisissä yhdistyksissä. Näistä mainittakoon Sydvästra Finlands Jordbrukarklubbin puheenjohtajuus vuodesta 1927." $
 "http://ldf.fi/nbf/p10425" $ "http://ldf.fi/nbf/biography/p85582" $ "Dahlströmin kerrotaan olleen monille melko tuntematon, kun hänet valittiin 1934 Suomen Talousseuran (Finska Hushållningssällskapet) puheenjohtajaksi. Vuonna 1797 perustettu Talousseura on epäilemättä Suomen yhdistyksistä perinteikkäin. Kielikiistojen tuloksena oli 1904 perustettu suomenkielinen Lounais-Suomen maanviljelysseura, jolloin Suomen Talousseura oli keskittynyt Varsinais-Suomen ruotsinkielisten viljelijöiden neuvontaan." $
 "http://ldf.fi/nbf/p10425" $ "http://ldf.fi/nbf/biography/p85583" $ "Dahlströmin toiminnalle Suomen Talousseuran puheenjohtajana oli leimallista tiivis yhteydenpito Ruotsin maatalousjärjestöihin. Seura järjesti usein tutustumis- ja kurssimatkoja Ruotsiin. Vastaavasti Dahlström isännöi Viksbergissä usein ruotsalaisia maatalousalan delegaatioita. Hyvien suhteiden ja maiden välisen kanssakäymisen edistämisestä Dahlström nimettiin 1940-luvun alussa Ruotsin Pohjantähden ritarikunnan ritariksi." $
 "http://ldf.fi/nbf/p10425" $ "http://ldf.fi/nbf/biography/p85584" $ "Maatalouteen liittyvien järjestöjen johtotehtävien ohella Dahlströmille kertyi 1930-luvulla varsin paljon erilaisia luottamustoimia. Osa niistä tuli epäilemättä eräänlaisena sukuperintönä, sillä Dahlströmien yritystoiminta oli laajaa ja lisäksi Erik Dahlströmin isä ja setä olivat Turun keskeisimpiä kulttuurimesenaatteja 1800-luvun lopulla ja 1900-luvun alussa. Pelkästään suvun maineella ei Dahlström toki menestynyt, sillä aikalaiskuvauksien mukaan hän oli persoonana vähän pidättyvä, mutta tunnollinen, asiallinen ja ehdottoman oikeudenmukainen, minkä vuoksi hän oli luottamustoimissaan pidetty ja arvostettu." $
 "http://ldf.fi/nbf/p10425" $ "http://ldf.fi/nbf/biography/p85585" $ "Dahlströmin luottamustoimista mainittakoon Åbo Akademin säätiö, jonka hallituksen puheenjohtajana hän toimi vuodesta 1935 kuolemaansa asti. Tuohon aikaan säätiö vastasi kokonaan Suomen ainoan ruotsinkielisen yliopiston ylläpidosta. Samasta vuodesta alkaen Dahlström toimi Turun taidemuseon kokoelmia hallinnoivan Turun Taideyhdistyksen hallituksen puheenjohtajana sekä rahastonhoitajana. Luottamustoimien laajaa kirjoa täydensivät lukuisten yritysten hallinnot, muiden muassa vakuutusyhtiö Verdandi, metsäteollisuuskonserni Kymin Oy ja Helsingin Osakepankki." $
 "http://ldf.fi/nbf/p10425" $ "http://ldf.fi/nbf/biography/p85586" $ "Erik Dahlström kuoli yllättäen sydänkohtaukseen toukokuussa 1943. Viksbergin viljelyä jatkoi hänen tyttärensä Marianne Ingman, jonka tytär Christel Kirkus puolestaan emännöi kartanoa 2000-luvun alussa." $
 "http://ldf.fi/nbf/p1162" $ "http://ldf.fi/nbf/biography/p124588" $ "Suomen kansainvälisesti tunnetuin folkloristi Antti Aarne kehitti kansansatujen tyypittelyjärjestelmän, jota on käytetty yleisesti eri puolilla maailmaa. Aarnen menetelmä soveltui yleiskuvan hahmotteluun tietyn kulttuurialueen kertomuksista ja alueen satu- ja tarinatyypeistä." $
 "http://ldf.fi/nbf/p1162" $ "http://ldf.fi/nbf/biography/p124589" $ "Suomalaisen kansanrunoudentutkimuksen ensimmäinen kultakausi kesti noin 30 vuotta, 1880-luvun lopulta 1920-luvun loppuun. Tällöin kehkeytyi ja vakiintui perinnetekstien vertailuun perustuva maantieteellis-historiallinen menetelmä. Tutkimussuunnan keskushahmona oli Kaarle Krohn; hänen ympärilleen rakentui kuuluisa suomalainen koulukunta, joka sulki sisäänsä myös Krohnin kriitikot ja vertailevan menetelmän uudistajat. Antti Aarne on osoittautunut Krohnin oppilaista merkittävimmäksi. Hän uudisti Euroopan kansainvälisimmän perinnelajin, kansansatujen, tutkimuksen luomalla juonien typologian, jota käytetään edelleenkin ympäri maailmaa." $
 "http://ldf.fi/nbf/p1162" $ "http://ldf.fi/nbf/biography/p124590" $ "Aarnen elämänhistoriassa on kansallisen marttyyrilegendan aineksia. Hän oli syntyperältään ""kansanlapsi"", porilaisen sepän poika, joka jäi varhain orvoksi isästään ja kouluaikanaan myös äidistään. Lahjakkaana ja ahkerana Aarne kuitenkin suoriutui opinnoistaan hyvin. Hän valmistui ylioppilaaksi 1889 Porin yksityislyseosta ja filosofian kandidaatiksi Aleksanterin yliopistosta 1893. Vuodet 1895 - 1898 hän opiskeli venäjän kielen stipendiaattina Moskovassa ja kokosi samalla aineistoa kansansatuja käsittelevää väitöskirjaansa varten. Aarne väitteli filosofian tohtoriksi 1907; hän oli tällöin jo 39-vuotias." $
 "http://ldf.fi/nbf/p1162" $ "http://ldf.fi/nbf/biography/p124591" $ "Väitöskirjan viivästymisen syyt olivat taloudellisia: elättääkseen itsensä ja perheensä Aarne opetti suomen kieltä ensin Kokkolan suomalaisessa yhteiskoulussa ja vuodesta 1902 Sortavalan reaalilyseossa. Hän toimi ajoittain myös johtajana ja rehtorina. Tutkimuksen ja leipätyön yhdistäminen vaati veronsa, koska Aarne halusi hoitaa kaikki tehtävänsä hyvin. Pääsy suomalaisen ja vertailevan kansanrunoudentutkimuksen dosentiksi 1911 ei ratkaissut ristiriitaa. Hän pystyi kuitenkin työskentelemään ulkomailla 1913 - 1914, muun muassa Saksassa, Ranskassa ja Englannissa. Kokonaan tutkimukseen ja yliopisto-opetukseen hän pystyi omistautumaan vasta 1922, kun hänet nimitettiin Helsingin yliopiston ylimääräiseksi professoriksi. Hän kuitenkin kuoli jo runsaan kahden vuoden kuluttua 1925 ollessaan vasta 57-vuotias. Yllättävän poismenon syyksi aikalaiset arvelivat terveyden heikentymistä, jonka olivat aiheuttaneet ""pitkät ja raskaat työpäivät, joihin hän varattomana jo varhain sai tottua"" (Uno Holmberg)." $
 "http://ldf.fi/nbf/p1162" $ "http://ldf.fi/nbf/biography/p124592" $ "Aarne ehti kuitenkin saada paljon aikaan. Hän julkisti 1910 tieteellisesti kestävän määrittelytavan, jolla voidaan kuvata tietyn kulttuurialueen kertomustoa. Kansankertomukset jaotellaan alaryhmiin (satuihin, legendoihin, kaskuihin) sisällöllisin perustein. Tämän jälkeen yksittäiset kertomukset voidaan pelkistää kertomustyypeiksi (Lumikiksi, Kaunottareksi ja hirviöksi) määrittelemällä teksteissä yleisimmin toistuva tapahtumakulku eli juoni. Aarne antoi satutyypeille sen sisältöä määrittävän nimen lisäksi myös koodinumeron. Aarnen typologiassa koodi ""Aa 510A"" (tai ""AT 510A"") tarkoittaa Tuhkimoa ja ""Aa 901"" Äkäpussin kesyttämistä. Aarnen monumentiksi onkin jäänyt Martti Haavion mukaan jäänyt kirjainyhdistelmä ""Aa""." $
 "http://ldf.fi/nbf/p1162" $ "http://ldf.fi/nbf/biography/p124593" $ "Lajien, alalajien ja juonien lisäksi aarnelaisessa tyyppiluettelossa annetaan tietoa kunkin sadun levinneisyydestä. Niinpä Tuhkimosta kiinnostunut näkee sadun löytyvän Grimmin veljesten antologiasta mutta myös Suomen, Ruotsin, Ranskan, Venäjän ja Kiinan kertomusperinteestä." $
 "http://ldf.fi/nbf/p1162" $ "http://ldf.fi/nbf/biography/p124594" $ "Antti Aarne oli suomalaisista vertailevan koulukunnan kansanrunoudentutkijoista kaikkein kansainvälisin, ""eurooppalaisin"". Hän loi typologiansa tiiviissä yhteistyössä sekä suomalaisten kollegojensa Kaarle Krohnin ja Oskar Hackmanin että tanskalaisen Axel Olrikin, saksalaisen Johannes Bolten ja ruotsalaisen C. W. von Sydowin kanssa. Aarnen kuoleman jälkeen kansainvälistä satutyyppiluetteloa kehitti yhdysvaltalainen folkloristi Stith Thompson, Indianan yliopiston professori; tällöin (1928, 1961) ""monumentti Aa"" muuntui muotoon ""AaTh"" tai ""AT""." $
 "http://ldf.fi/nbf/p1162" $ "http://ldf.fi/nbf/biography/p124595" $ "Antti Aarnen elämäntyön arvostus on vaihdellut jyrkästi. Aikalaiset pitivät häntä tunnollisena mutta hieman mielenkiinnottomana puurtajana, joka kehitteli Kaarle Krohnin, suuren opettajansa ideoita. Toisaalta hänen saduntutkimuksensa toimivat malleina muille eurooppalaisille ja yhdysvaltalaisille tutkijoille. Kansanperinteentutkimuksen irtautuessa traditiohistoriallisesta suuntauksesta 1960- ja 1970-luvulla Aarnen luoma kertomustypologia joutui kovan kritiikin kohteeksi. Strukturalismin valtakaudella hänen katsottiin edustavan vanhentunutta, jopa väärää tapaa määritellä kertomusten keskeistä sisältöä ja neuvostoliittolaisen Vladimir Proppin, Aarnen ankaran arvostelijan, puolestaan oikeaa. Nykytutkimus näkee nämä kuvaustavat toisiaan täydentävinä. Suomessa kansallismielisyys on ajoittain innoittanut tutkijoita Aarnen ylenpalttiseen ylistämiseen. Teoreettisten ja metodisten muotien vaihtelusta riippumatta Aarne näyttäytyy folkloristiikan kiintotähtenä, jonka työtä ei voida ohittaa tutkittaessa eurooppalaista kertomusperinnettä." $
 "http://ldf.fi/nbf/p1162" $ "http://ldf.fi/nbf/biography/p124598" $ "Kokkolan suomalaisen yhteiskoulun johtaja 1898 - 1902; Sortavalan lyseon nuorempi lehtori 1902 - 1920, rehtori 1904 - 1908; yliopiston suomalaisen ja vertailevan kansanrunoudentutkimuksen dosentti 1911, ylimääräinen professori 1922 - ." $
 "http://ldf.fi/nbf/p1327" $ "http://ldf.fi/nbf/biography/p127587" $ "A. O. Heikel oli suomensukuisten kansojen rakennushistorian tutkija ja yksi Suomen kansatieteen perustajista. Hän teki pitkän uran museolaitoksen palveluksessa huomattavimpana saavutuksenaan Seurasaaren ulkomuseon perustaminen." $
 "http://ldf.fi/nbf/p1327" $ "http://ldf.fi/nbf/biography/p127588" $ "Suomen kansaa kohtaan tunnettu kiinnostus saavutti 1800-luvun loppupuolella tieteellisen tutkimuksen tason. Osoituksena tästä oli kaikki modernin tieteenharjoituksen tunnusmerkit täyttävän kansatieteellisen julkaisun ilmestyminen. Kysymyksessä oli A. O. Heikelin volgansuomalaisten kansojen sekä virolaisten ja suomalaisten rakennuksia käsittelevä tutkimus 1887, ensimmäinen kansatieteellinen väitöskirja maassamme." $
 "http://ldf.fi/nbf/p1327" $ "http://ldf.fi/nbf/biography/p127589" $ "Axel Olai Heikel oli syntynyt pappisperheeseen Ahvenanmaalla Brändössä. Hänen isänsä Karl Heikel nimitettiin myöhemmin kirkkoherraksi Janakkalaan, missä perheen lapset oppivat suomea. Axel Olai Heikel opiskeli ylioppilaaksi tultuaan filosofiaa, estetiikkaa ja kirjallisuushistoriaa, mutta kiinnostui myös kansankulttuurin tutkimuksesta ja teki opiskeluaikanaan useita kansatieteellisiä keruumatkoja." $
 "http://ldf.fi/nbf/p1327" $ "http://ldf.fi/nbf/biography/p127590" $ "Heikelin väitöskirjan tutkimuskohteen valinta kuvastaa hyvin niitä kahta keskeistä juonnetta, jotka vaikuttivat kansatieteeseen nimenomaan Suomessa. Toisaalla oli laaja-alainen harrastus suomalais-ugrilaista muinaisuutta kohtaan ja toisaalla usein kotiseutuhenkisen pelastustyön luonteen saanut kiinnostus oman maan talonpoikaista perintöä kohtaan. Heikel jäljitti väitöskirjassaan sekä suomalais-ugrilaisia rakennusmuotoja että suomalaisten rakennusten kehitystä." $
 "http://ldf.fi/nbf/p1327" $ "http://ldf.fi/nbf/biography/p127591" $ "Heikelin volgansuomalaisia koskevat aineistot olivat kolmen tutkimusretken (1883 - 1885) tulosta, mutta retket eivät suinkaan olleet ainoita. Arkeologian pääaineekseen yliopistossa valinnut Heikel teki tutkimusmatkoja Siperiaan ja Mongoliaan saakka Suomen suvun oletetuille muinaisille asuinsijoille. Innoittajana oli suomalais-ugrilaisen muinaistutkimuksen pioneeri J. R. Aspelin; retket jatkoivat A. J. Sjögrenin ja M. A. Castrénin alullepanemaa tutkimusmatkatraditiota. Myöhemmin Heikel matkusteli vielä Itämeren maakunnissa ja julkaisi laajan kuvauksen alueen puvuista, mutta keskittyi sitten yhä enemmän kotimaan tutkimukseen ja käytännön museotyöhön. Nuoruuden matkat elivät vain lastenkamarissa; Heikel kertoi viidelle tyttärelleen satujen asemesta seikkailuistaan Siperian vuorilla. Matka oli ollut samalla kertaa tutkimusmatka ja Heikelin ja oululaisen kauppiaantyttären Maria Castrénin häämatka." $
 "http://ldf.fi/nbf/p1327" $ "http://ldf.fi/nbf/biography/p127592" $ "Arthur Hazelius oli 1891 perustanut Tukholman Skansenille ulkomuseon, ja pian alkoi ulkomuseoaate, Heikelin sanoin, ""askarruttaa niiden henkilöiden mieltä, jotka olivat Kansallismuseota lähinnä"". Heikelistä tuli ulkomuseosuunnitelmien intomielinen toteuttaja ja museon ensimmäinen intendentti 1917. Ensimmäisen rakennuksen, maalahtelaisen karjamajan, Heikel oli ehtinyt ostaa jo 1906. Enemmälti rakennuksia alkoi kertyä ulkomuseon paikaksi valittuun Seurasaareen vasta 1910-luvulla." $
 "http://ldf.fi/nbf/p1327" $ "http://ldf.fi/nbf/biography/p127593" $ "Ei ollut sattumaa, että rakennukset näyttelivät keskeistä osaa Heikelin kaltaisen kansatieteen pioneerin elämässä. Rakennukset olivat - pukujen ohella - niitä kohteita, joihin varhaiset kansankulttuurin kerääjät ja harrastajat olivat kiinnittäneet huomiota: esineistä juuri niiden katsottiin parhaiten kuvastavan kansan luovaa henkeä. Tästä seurasi, että rakennuksista ryhdyttiin ensimmäisinä laatimaan myös tieteellisiä tutkimuksia, ja Saksassa R. Henning ja A. Meitzen julkaisivat peräti samana vuonna (1882) tutkimuksensa saksalaisista rakennuksista. Niitä sävytti kehitysopillinen ajattelu ja pyrkimys liittää eri rakennusmuodot Saksan heimoihin. Heikelille ne antoivat tärkeitä virikkeitä. Pelkästään evolutionisti hän ei kuitenkaan ollut vaan operoi runsaasti myös kulttuurilainoilla." $
 "http://ldf.fi/nbf/p1327" $ "http://ldf.fi/nbf/biography/p127594" $ "Heikelin oma tutkimus huomattiin ulkomailla ajankohtaisuutensa takia heti, kun siitä oli julkaistu saksankielinen versio 1888. Paitsi saksalaisia tutkijoita teos kiinnosti myös venäläisiä. Kotimaassa väitöskirjan vastaanotto oli sen sijaan ristiriitainen, mutta se ei estänyt Heikelin nimitystä ensimmäiseksi kansatieteen dosentiksi 1889. Yliopistolliset tehtävät jäivät kuitenkin museouran takia, ja Heikel piti dosenttina vain yhden luentosarjan. Tavallaan voi sanoa, että myös hänen tieteelliset ansionsa - professorin arvon myöntämisestä huolimatta - jäivät museotyön varjoon." $
 "http://ldf.fi/nbf/p1327" $ "http://ldf.fi/nbf/biography/p127595" $ "Heikel oli kiistatta yksi kansatieteen perustajia Suomessa, mutta paremmin hänet muistetaan Seurasaaren ulkomuseon perustajana. Tähän jälkimaailman arvioon hän ei itsekään ollut syytön: ulkomuseo oli paikka, jota Heikel piti toisena kotinaan ja jonka kehittämiseen hän koko sielullaan omistautui. Seurasaareen hän suuntasi kulkunsa säästä ja kelistä riippumatta, seurasi rakennustöiden edistymistä ja valvoi tiukasti, ettei saareen tultu luvatta. Sinne hän halusi tulla myös haudatuksi; ulkomuseossa kävijä löytää helposti Heikelin ja hänen vaimonsa hautakiven Karunan kirkon kupeelta." $
 "http://ldf.fi/nbf/p1327" $ "http://ldf.fi/nbf/biography/p127598" $ "Helsingin yliopiston kansatieteen dosentti 1889; Muinaistieteellisen toimikunnan intendentti 1893; Seurasaaren ulkomuseon intendentti 1917." $
 "http://ldf.fi/nbf/p1400" $ "http://ldf.fi/nbf/biography/p128739" $ "Johannes Bäck oli luterilaisen kirkon näkyvimpiä pappeja 1800-luvun loppupuolella. Evankelisen herätysliikkeen johtajista hän on F. G. Hedbergin ohella tunnetuin." $
 "http://ldf.fi/nbf/p1400" $ "http://ldf.fi/nbf/biography/p128740" $ "Johannes Bäck oli syntyisin ruotsinkieliseltä Pohjanmaalta Uudestakaarlepyystä. Hänen isänsä Johan Jakob Bäck sai mainetta etevänä kansanparantajana. Opiskeluaikanaan Johannes Bäck omaksui saksalaisen Johann Tobias Beckin niin sanotun biblisistisen (raamatullisen) kannan. Ensimmäisessä toimipaikassaan Lappajärvellä hän kuitenkin koki voimakkaan uskonnollisen murroksen, jonka johdosta hän luopui beckiläisyydestä ja liittyi evankeliseen herätysliikkeeseen. Tälle hän pysyi uskollisena koko elämänsä ajan. Toimiessaan pappina Vaasassa ja kotiseudullaan Uudessakaarlepyyssä 1870- ja 1880-luvulla Bäck liikkui laajalti Pohjanmaalla puhumassa. Hänestä tuli hengellinen herättäjä samanmielisten pappistovereittensa rinnalla, ja Fredrik Gabriel Hedbergin alkuunpanema evankelinen liike sai maakunnassa jalansijaa." $
 "http://ldf.fi/nbf/p1400" $ "http://ldf.fi/nbf/biography/p128741" $ "Suomen Luterilaisen Evankeliumiyhdistyksen ensimmäisenä nimettynä johtajana Bäck toimi viisi vuotta 1884 - 1889 ennen kuin siirtyi Tyrvään kirkkoherraksi. Kansankirkollisesti orientoitunut Bäck nosti evankelisen herätysliikkeen profiilia kirkon piirissä, ja herätysliikkeeseen liittyi aiempaa enemmän pappeja." $
 "http://ldf.fi/nbf/p1400" $ "http://ldf.fi/nbf/biography/p128742" $ "Yhdistys tuli tunnetuksi paljon väkeä keränneistä evankeliumijuhlista, ja myös Helsingissä Bäckin tilaisuuksiin saapui paljon kuulijoita. Bäckin parhaat saarnat levisivät kymmentuhantisina painoksina. Hän ryhtyi myös toimittamaan Terveellinen oppi -nimistä saarnakirjaa, jonka saarnoista hän itse kirjoitti suuren osan. Suomeksi ja ruotsiksi julkaistuissa kahdeksassa niteessä on 5 000 sivua, ja koko teoksen painosmäärä oli yhteensä 62 000 kappaletta. Tunnetuin Bäckin kirjoista on Muukalaisten kotielämä -niminen rukouskirja, jota on painettu yli 200 000 kappaletta. Hänen kirjojensa kokonaislevikki on yli 600 000." $
 "http://ldf.fi/nbf/p1400" $ "http://ldf.fi/nbf/biography/p128743" $ "Herännäisyyden elpyessä ja niin sanotun biblisismin voimistuessa Bäckin johtama evankelisuus joutui väistymään sivummalle. Tyrvään kirkkoherranvirka koetteli Bäckin terveyttä, ja samanaikaisesti dogmaattinen vastakohta kirkon beckiläisvaltaiseen johtoon kärjistyi. Tämän lisäksi evankelisessa liikkeessä syntyi julistusta koskeva kriisi, joka oli omiaan loitontamaan osan sen papeista evankeliumiyhdistyksestä, jopa evankelisestä liikkeestäkin. Bäck säilytti kuitenkin arvovaltaisen asemansa varhaiseen kuolemaansa saakka. Hän vaikutti merkittävästi yhdistyksen ratkaisuun aloittaa itsenäinen lähetystyö Japanissa 1900." $
 "http://ldf.fi/nbf/p1400" $ "http://ldf.fi/nbf/biography/p128744" $ "Bäck oli vakaumuksellinen fennomaani 1890-luvun alkuvuosiin saakka, mutta saatuaan valtiopäivillä 1891 kielteisen käsityksen Suomalaisesta Puolueesta hän asettui kannattamaan ruotsinmielisiä. Bäck oli edusmiehenä kirkolliskokouksessa ainoastaan kerran, 1893, jolloin hän kärsi tappion pyrkiessään säilyttämään perinteisen kristinopin." $
 "http://ldf.fi/nbf/p1400" $ "http://ldf.fi/nbf/biography/p128745" $ "Johannes Bäck oli taistelijaluonne. Oikeaksi katsomassaan kannassa hän pysyi sinnikkäästi suostumatta minkäänlaisiin kompromisseihin. Hän oli itsenäinen, vaikeuksia säikkymätön ja ratkaisuissaan nopea, totuudellinen ja avoin. Hänessä olivat rinnakkain terävä äly ja herkkä tunne, joka ilmeni hänen hengellisissä lauluissaan ja tunnelmarunoissaan. Bäck oli intensiivinen luonnonihailija. Uskonopillisesti hän oli konservatiivi, mutta yhteiskunnallisesti edistyksellinen. Hän edisti ennakkoluulottomasti kansanopetusta ja ajoi tietoisesti naisten yhteiskunnallista tasa-arvoa. Johannes Bäckillä on pysyvä arvo evankelisessa liikkeessä, ja hänen hengellinen vaikutuksensa seuraaviin sukupolviin on ollut tuntuva." $
  "http://ldf.fi/nbf/p1413" $ "http://ldf.fi/nbf/biography/p128941" $ "Molempain oikeuksien tohtori George Fredrik Granfelt eteni virkaurallaan Turun hovioikeuden hovioikeudenneuvokseksi. Sen ohella hän osallistui lainsäädäntötyöhön lainvalmistelukunnan jäsenenä sekä pitkäaikaisena valtiopäiväedustajana ja kansanedustajana. Granfelt tuli tunnetuksi myös historian, erityisesti heraldiikan ja genealogian tutkijana." $
 "http://ldf.fi/nbf/p1413" $ "http://ldf.fi/nbf/biography/p128942" $ "Lakimiehen uran valinnut George Fredrik Granfelt opiskeli ajalleen harvinaiseen tapaan myös ulkomailla, Ranskassa, Sveitsissä sekä Saksassa, ja jatkoi opintojaan aina molempien oikeuksien lisensiaatiksi ja tohtoriksi asti. Väitöskirjansa Om kontokuranten (1899) lisäksi hän julkaisi lähinnä talousoikeutta käsitteleviä teoksia, joista tärkeimmät olivat Den finska växelrättens grunddrag (1916) ja Finlands växelrätt i sammandrag (1926), jonka hänen veljensä professori Otto Hjalmar Granfelt julkaisi hänen kuolemansa jälkeen." $
 "http://ldf.fi/nbf/p1413" $ "http://ldf.fi/nbf/biography/p128943" $ "Valmistuttuaan tohtoriksi Granfelt toimi Vaasan Osakepankin johtokunnan jäsenenä, kunnes hän tammikuussa 1907 matkusti Kööpenhaminaan tutkiakseen vakuutusalaa. Seuraavana vuonna hänet nimitettiin Viipurin hovioikeuden asessoriksi ja 1914 Turun hovioikeuden jäseneksi, missä virassa hän oli kuolemaansa saakka." $
 "http://ldf.fi/nbf/p1413" $ "http://ldf.fi/nbf/biography/p128944" $ "Virkatehtäviensä ohella Granfelt osallistui lainsäädäntötyöhön sekä lainvalmistelukunnan vanhempana jäsenenä että valtiopäiväedustajana ja kansanedustajana. Granfelt edusti sukuaan aatelissäädyssä kaikilla valtiopäivillä vuodesta 1891 alkaen, ja hän oli myös perustuslakivaliokunnan jäsen, ritarihuonevaliokunnan jäsen ja sihteeri sekä valtiovarainvaliokunnan sihteeri. Eduskuntauudistuksen jälkeen 1906 hänet valittiin kolme kertaa Ruotsalaisen Kansanpuolueen kansanedustajaksi. Hän oli eduskunnan valtiovarain-, laki- sekä työväenasiainvaliokunnan jäsen." $
 "http://ldf.fi/nbf/p1413" $ "http://ldf.fi/nbf/biography/p128945" $ "Asiantuntemuksensa ansiosta Granfelt sai erilaisia luottamustehtäviä. Muun muassa Venäjän ulkoasiainministeriö valtuutti hänet toimimaan Suomen oikeutta koskevien kysymysten asiantuntijana Pietarissa sekä osallistumaan Haagin kansainvälisiin vekselioikeuskonferensseihin 1910 ja 1912." $
 "http://ldf.fi/nbf/p1413" $ "http://ldf.fi/nbf/biography/p128946" $ "George Fredrik Granfelt harrasti historiaa ja sen lähitieteenaloja, varsinkin heraldiikkaa ja genealogiaa. Hänellä oli myös useita harrastuksiinsa liittyviä luottamustehtäviä (Muinaistieteellinen toimikunta, Antellin kokoelmia hoitava valtuuskunta, Turun kaupungin historiallisen museon johtokunta) ja julkaisuja. Lisäksi hän julkaisi runokokoelman." $
 "http://ldf.fi/nbf/p1672" $ "http://ldf.fi/nbf/biography/p133343" $ "Wilhelm Carlssonin laaja tuotanto käsittää lähes viisikymmentä suomenkielistä teosta. Pääosa niistä oli uskonnollista kirjallisuutta, mutta joukossa oli myös paikallishistoriaan, maatalouteen ja maantieteeseen liittyviä julkaisuja. Noin kolmannes Carlssonin julkaisemista kirjoista on käännöksiä." $
 "http://ldf.fi/nbf/p1672" $ "http://ldf.fi/nbf/biography/p133344" $ "Wilhelm Carlsson oli huittislaisen mökkiläisen poika. Vaatimattomista lähtökohdista huolimatta hän onnistui pääsemään opintielle. Ylioppilaaksi Carlsson kirjoitti 21-vuotiaana erinomaisin arvosanoin Turun lukiosta. Sitä ennen hän oli ammentanut oppia Raumalla ja Porissa. Koulutien alkutaival oli takkuinen muun muassa taloudellisten vaikeuksien takia." $
 "http://ldf.fi/nbf/p1672" $ "http://ldf.fi/nbf/biography/p133345" $ "Yliopistoon Carlsson kirjoittautui syksyllä 1856. Vanhat kielet, historia ja luonnontiede kiinnostivat opinjanoista nuorta ylioppilasta. Hän suoritti jumaluusopillisen erotutkinnon puolessatoista vuodessa ja pappistutkinnon Turun tuomiokapitulissa loppusyksyllä 1858. Ensimmäiseen papinvirkaansa hänet määrättiin Pirkkalan kirkkoherran apulaiseksi." $
 "http://ldf.fi/nbf/p1672" $ "http://ldf.fi/nbf/biography/p133346" $ "Yliopistoaikanaan Carlsson sai vaikutteita evankelisesta herätysliikkeestä. Fredrik Gabriel Hedbergin johdolla 1840-luvulla herännäisyydestä irtaantunut liike kokosi nopeasti kannattajia Lounais-Suomessa, ja sen vaikutus näkyi myös Pirkkalassa, missä Carlsson vietti kymmenen vuotta. Hedbergin edustama uskontulkinta näkyi vahvasti Carlssonin varhaistuotannossa. Parissakymmenessä vuodessa tämä tuottelias pappi ehti julkaista kymmeniä niteitä suomenkielistä kirjallisuutta." $
 "http://ldf.fi/nbf/p1672" $ "http://ldf.fi/nbf/biography/p133347" $ "Wilhelm Carlsson valittiin 1865 vastaperustetun Jämijärven kappeliseurakunnan kappalaiseksi. Mahdollisesti siirtymisestä toiseen seurakuntaan johtui, että hänen käsityksensä alkoivat etääntyä hedbergiläisyydestä. Tämä näkyi Carlssonin myöhemmässä tuotannossa, kun Hedbergin opettama vanhurskauttamiskäsitys syrjäytyi voimakkaamman parannussaarnan tieltä. Kun Carlsson sai 1870 toimittaakseen Hedbergin perustaman Kristillisiä Sanomia -lehden, siinä alkoi esiintyä Hedbergin käsityksiä kritisoivia kirjoituksia. 1870-luvun alkupuolella lehteä sävyttivät kiivaat oppiriidat." $
 "http://ldf.fi/nbf/p1672" $ "http://ldf.fi/nbf/biography/p133348" $ "Itsenäisten teosten lisäksi Carlsson toimitti vuosittain ilmestyvää Hengellistä kalenteria (1869 - 1876) sekä jo mainittua Kristillisiä Sanomia (1871 - 1875). Hänen paikallishistoriallinen harrastuneisuutensa näkyi teoksissa Historiallinen ja maantieteellinen kertomus Pirkkalan pitäjästä (1869) sekä Entinen Ikaalinen, historiallinen kertomus Ikaalisten, Parkanon ja Kankaanpään pitäjistä (1871). Carlssonin teoksia on hyödynnetty monissa myöhemmissä paikallishistorioissa." $
 "http://ldf.fi/nbf/p1672" $ "http://ldf.fi/nbf/biography/p133349" $ "Neljännenkymmenennen ikävuoden juuri sivuuttanut Wilhelm Carlsson haki 1874 Nastolan kirkkoherran virkaa ja tuli valituksi. Vain vajaan vuoden kuluttua hän kuitenkin kuoli ja jätti orvoiksi kuusi alaikäistä lasta. Kirjailijapapin into kansanvalistustyöhön näkyi siinäkin, että hän ehti saada alkuun myös Nastolassa - kuten aiemmissakin palveluspaikoissaan - kirjasto- ja kansakouluhankkeet." $
 "http://ldf.fi/nbf/p1784" $ "http://ldf.fi/nbf/biography/p135162" $ "Kaarlo Viktor Hurmerinta kävi koulunsa Hämeenlinnassa ja valmistui ylioppilaaksi 1890. Viisi vuotta myöhemmin hän sai pappisvihkimyksen, minkä jälkeen hän toimi ylimääräisenä pappina Tammelassa, Janakkalassa, Pirkkalassa ja Humppilassa, jonka kirkkoherran virkaan hän astui 1902 seurakunnan itsenäistyttyä. Humppilasta Hurmerinta siirtyi 1908 kappalaiseksi Sörnäisten suomalaiseen seurakuntaan Helsinkiin, missä hänen voi sanoa tehneen varsinaisen elämäntyönsä." $
 "http://ldf.fi/nbf/p1784" $ "http://ldf.fi/nbf/biography/p135163" $ "Kansankirkko-ajatuksen ja suomenmielisen ideologian omaksunut Hurmerinta katsoi, että pappina hänen velvollisuutensa oli toimia myös yhteiskunnan esimerkillisenä jäsenenä. Innokkaana kansanvalistuksen kannattajana hän tuki muun muassa Forssan yhteiskoulun ja Humppilan säästöpankin perustamista sekä Humppilan kansakoulun ja Etelä-Hämeen (myöhemmin Päivölän) kansanopiston toimintaa Sääksmäellä. Kasvatuskysymyksistä kiinnostuneena hän oli myös Kotikasvatusyhdistyksen jäsen ja Pikkukirkkoyhdistyksen johtokunnan pitkäaikainen puheenjohtaja." $
 "http://ldf.fi/nbf/p1784" $ "http://ldf.fi/nbf/biography/p135164" $ "Tärkein Hurmerinnan yhteiskunnallisista harrastuksista oli raittiusliike. Hän oli jo oppikoululaisena Hämeenlinnan raittiusseuran jäsen sekä Humppilassa paikallisen seuran perustaja ja esimies. Hänen tärkeimmäksi työkentäkseen tuli kuitenkin raittiusyhdistysten kattojärjestö Raittiuden Ystävät, jonka puheenjohtajana hän toimi yhteensä 13 vuotta. Ehdottoman raittiuden tinkimättömänä kannattajana Hurmerinta kuului pari vuotta myös Kieltolakiliiton johtokuntaan. Kesäkuussa 1919 voimaan tullutta kieltolakia hän piti ainoana keinona poistaa alkoholijuomat ja niiden ""kirous""." $
 "http://ldf.fi/nbf/p1784" $ "http://ldf.fi/nbf/biography/p135165" $ "Pitkällä puheenjohtajakaudellaan Hurmerinta vaikutti keskeisesti Raittiuden Ystävien toimintaperiaatteisiin. Hänen mielestään keskusjärjestön pääasiallisena tehtävänä oli valistus-, kasvatus- ja opetustyö. Hurmerinta itse oli ennen kaikkea hyvä puhuja ja käytännön raittiustyön tekijä, ei suunnannäyttäjä tai teoreetikko, eikä hänellä näin ollen ollut tarjota järjestölle selkeää toimintaohjelmaa. Hurmerinta jätti terveyssyistä puheenjohtajan tehtävät 1920-luvun lopulla - juuri kun kamppailu kieltolaista kiihtyi. Raittiusväki kuitenkin luotti häneen edelleen, ja 1931 hän palasi järjestön johtoon vielä kuudeksi vuodeksi, vaikka kieltolaki kumottiin kansanäänestyksessä saman vuoden joulukuussa." $
 "http://ldf.fi/nbf/p1784" $ "http://ldf.fi/nbf/biography/p135166" $ "Sörnäisten kirkkoherraksi 1920 valittu Hurmerinta toimi virassaan kuolemaansa saakka 1941. Sörnäinen ei ollut helpoimpia seurakuntia paimennettavaksi aikana, jolloin kirkon ja työväenliikkeen välit olivat pahoin tulehtuneet. Hurmerinnalla oli kosketusta työväestöön toisaalta raittiusliikkeen, toisaalta kristillisen työväenyhdistyksen kautta, mutta vuoden 1918 sisällissota jyrkensi asenteita puolin ja toisin. Hurmerinta suhtautui epäluuloisesti muun muassa pastori Sigfrid Sireniuksen johtamaan, Kalliossa toimivaan setlementtiliikkeen työkeskukseen, jonka keskeisenä tavoitteena oli pyrkiä lisäämään eri yhteiskuntaryhmien välistä vuoropuhelua. Kalliolan setlementin ja Sörnäisten seurakunnan välille ei syntynytkään sanottavaa yhteistyötä. Hurmerinta pyrki kuitenkin muutoin kehittämään ja monipuolistamaan seurakuntansa toimintaa ja edistämään erityisesti lapsi- ja nuorisotyötä." $
 "http://ldf.fi/nbf/p1784" $ "http://ldf.fi/nbf/biography/p135167" $ "Varsinaisen virkansa ohella K. V. Hurmerinta toimi Sörnäisten vankilan saarnaajana sekä Kallion yhteiskoulun uskonnonopettajana. Hän huolehti myös Helsinkiin jääneistä virolaisista, jotka olivat 1918 menettäneet oman Pyhän Paavalin seurakuntansa." $
 "http://ldf.fi/nbf/p1871" $ "http://ldf.fi/nbf/biography/p136821" $ "Kielitieteilijä ja teologi Edvard Stenij toimi lähes neljä vuosikymmentä pappiskasvattajana yliopiston teologisessa tiedekunnassa, ensin vaatimattomassa alkeisopettajan toimessa, sitten Uuden testamentin eksegetiikan professorina ja tiedekunnan dekaanina. Yhtä pitkään hän toimi myös raamatunkäännöstyössä." $
 "http://ldf.fi/nbf/p1871" $ "http://ldf.fi/nbf/biography/p136822" $ "Vanhaan Steniusten pappissukuun kuulunut Edvard Stenij opiskeli aluksi itämaiden kirjallisuutta muun muassa Leipzigissa ja Pietarissa. Kielitieteellinen väitöskirja käsitteli Jobin kirjan syyriankielistä käännöstä. Sittemmin Stenij suoritti myös teologisia tutkintoja." $
 "http://ldf.fi/nbf/p1871" $ "http://ldf.fi/nbf/biography/p136823" $ "Teologiseen tiedekuntaan perustettiin 1886 Pyhän Raamatun alkukielten apulaisen (sittemmin apulaisprofessorin) virka, jonka ensimmäiseksi haltijaksi Stenij valittiin kolme vuotta myöhemmin. Kun eksegetiikan professuuri sitten jaettiin kahtia, hänestä tuli 1902 ensimmäinen Uuden testamentin eksegetiikan professori. Stenij oli opettajanakin pitkälle kielitieteilijä, joka muun muassa julkaisi opetuskäyttöön heprean kieliopin. Myös tutkimus, jolla hän hankki pätevyyden Uuden testamentin eksegetiikassa, oli filologinen. Eräät hollantilaiset olivat esittäneet, että Galatalaiskirjeen tekstiin oli jälkikäteen tehty runsaasti muutoksia, mutta koska olettamukset eivät perustuneet mihinkään käsikirjoitukseen, Stenij'llä oli helppo tehtävä kumota väitteet. Ne ovatkin kauan sitten jääneet unohduksiin." $
 "http://ldf.fi/nbf/p1871" $ "http://ldf.fi/nbf/biography/p136824" $ "Kaikessa perinteisyydessään Stenij'n työ merkitsi kriittisen historiallisen raamatuntutkimuksen rantautumista Suomeen. Keski-Euroopassa sitä oli harjoitettu jo vuosisadan ajan, ja se oli synnyttänyt rajujakin kiistoja. Suomalaiset teologit olivat asiassa erittäin varovaisia. Stenij'n aiheenvalinnan voi nähdä tässä valossa: hän käytti kriittisiä menetelmiä, mutta sovelsi niitä ""vaarattomaan"" kysymykseen, helposti torjuttavaan äärimmäisyysnäkemykseen. Stenij puolusti maltillisesti tutkimuksen vapautta suhteessa kirkolliseen traditioon. Esimerkiksi käsitystä Uuden testamentin kaanonin (ohjeellisen kirjakokoelman) synnystä ja arvosta ei voinut määrätä perinne, vaan käsityksen tuli perustua tutkittuihin tosiasioihin. Inhimillisten tekijöiden suuri vaikutus oli tunnustettava. Stenij suhtautui kuitenkin kriittisesti ""uskonnonhistorialliseen koulukuntaan"", joka jäsensi Uuden testamentin osaksi antiikin uskonnollista maailmaa. Hän rakensi osaltaan hyviä suhteita teologisen tiedekunnan ja kirkon välille ja piti Helsingissä myös saarnoja, joita mielellään kuunneltiin." $
 "http://ldf.fi/nbf/p1871" $ "http://ldf.fi/nbf/biography/p136825" $ "Edvard Stenij'n panos oli merkittävä raamatunkäännöskomitean työssä, johon hän osallistui neljän vuosikymmenen ajan. Hänellä oli erityisen keskeinen osa 1912 valmistuneen, valitettavasti vain väliaikaiseen käyttöön hyväksytyn Uuden testamentin suomennostyössä." $
 "http://ldf.fi/nbf/p1918" $ "http://ldf.fi/nbf/biography/p137592" $ "Filosofian professori Thiodolf Rein muistetaan ennen kaikkea hallintomiehenä. Hän toimi yliopiston vararehtorina ja rehtorina, kaksi eri kertaa sijaiskanslerina sekä useissa valtiollisissa komiteoissa. Hän vaikutti myös aktiivisesti kulttuurilehti Valvojan piirissä ja istui aatelin edustajana valtiopäivillä." $
 "http://ldf.fi/nbf/p1918" $ "http://ldf.fi/nbf/biography/p137593" $ "Helsinkiläissyntyinen Thiodolf Rein oli historian professori, yliopiston rehtori ja valtiopäiväedustaja Gabriel Reinin (1800 - 1867) poika. Hän kirjoitti ylioppilaaksi 1853 ja valmistui filosofian maisteriksi priimuksena 1860. Filosofian tohtorin arvon hän sai 1869 niin ikään priimuksena väitöskirjallaan Om kunskapens möjligmet (1867)." $
 "http://ldf.fi/nbf/p1918" $ "http://ldf.fi/nbf/biography/p137594" $ "Thiodolf Rein valittiin filosofian professoriksi J. V. Snellmanin jälkeen 1869 pitkän ja kiistellyn prosessin jälkeen. Vastakkain olivat Snellmanin hegeliläistä idealismia ja suomenmielistä poliittista näkemystä edustanut Rein ja materialistista filosofian kantaa ja liberalismia kannattanut Wilhelm Bolin (1835 - 1924). Rein oli sitten monellakin tapaa Snellmanin työn jatkaja: hänen filosofiset ja psykologiset näkemyksensä edustivat idealismia - vaikkeivät myöhemmin enää nimenomaan Hegelin koulukunnan mukaan - , ja poliittisessa kentässä hän sijoittui suomenmielisiin. Ylipäätään Rein sopi hyvin snellmanilaiseen sivistyneistön kuvaan toimiessaan aktiivisesti sekä akateemisena opettajana että hallintomiehenä." $
 "http://ldf.fi/nbf/p1918" $ "http://ldf.fi/nbf/biography/p137595" $ "Filosofina Rein muistetaan parhaiten edelleen toimivan Filosofisen Yhdistyksen perustajana. Filosofisessa tuotannossaan hän keskittyi erityisesti sielutieteeseen, jolla nimellä psykologiaa tuolloin kutsuttiin. Verrattain pitkänä, vuoteen 1900 jatkuneena professuurikautenaan Rein ehti luennoida monista eri aiheista, mutta mitään merkittävää uutta tutkimusta hän ei ehtinyt luoda. Hänen laajin teoreettinen julkaisunsa jäi keskeneräiseksi. Suunnittelemastaan psykologian yleisesityksestä hän sai valmiiksi kaksi noin viisisataasivuista ruotsinkielistä nidettä. Vaikka kolmas osa jäikin käsikirjoitusten asteelle, Rein oli joka tapauksessa siirtämässä suomalaista psykologiaa kokemusperäisen ja kokeellisenkin tiedon huomioon ottavaksi tieteenalaksi. Aiemminhan Snellmanin psykologia oli ollut puhtaasti teoreettinen opinala. Parhaiten Reinin tuotannosta kuitenkin tunnetaan laaja Snellman-elämäkerta, joka ilmestyi 1895 ja 1900." $
 "http://ldf.fi/nbf/p1918" $ "http://ldf.fi/nbf/biography/p137596" $ "Rein oli 1883 - 1897 Valvojan toimituksessa, 1885 - 1887 päätoimittajana. Lehden piirissä toiminut ryhmä oli yhteiskunnallisilta ja kielipoliittisilta ajatuksiltaan Suomalaisen Puolueen pääjoukkoa vapaamielisempää ja se tiedosti sosiaaliset epäkohdat paremmin. Rein itse luonnehti linjaa muistelmissaan ""humanisoiduksi fennomaniaksi"". Niin ikään hän oli jo varhain sillä kannalla, että säätyvaltiopäivät olisi vaihdettava kaksikamariseen eduskuntaan. Kielikysymyksessä hän otti sovittelevan roolin ja näki varsinkin venäläistämiskausien aikana kansalliset edut monin verroin tärkeämmiksi." $
 "http://ldf.fi/nbf/p1918" $ "http://ldf.fi/nbf/biography/p137597" $ "Yliopiston sijaiskanslerina vuodesta 1896 Rein pyrki luonteenomaiseen tapaansa sovittelemaan ja pehmentämään yleisvaltakunnallistamispyrkimyksiä. Hän sai kuitenkin 1901 viralliset nuhteet kenraalikuvernööri V. von Plehweltä kirjoitettuaan nimensä asevelvollisuusadressiin, ja kaksi vuotta myöhemmin Nikolai Bobrikov erotutti hänet ja nimitti tilalle myöntyväisyyssuunnan edustajan ( J. R. Danielson-Kalmari) J. R. Danielsonin. Olojen rauhoituttua 1906 Rein nimitettiin virkaan uudelleen, ja hän hoiti sitä vielä vuoteen 1910." $
 "http://ldf.fi/nbf/p1918" $ "http://ldf.fi/nbf/biography/p137598" $ "Rein palkittiin pitkästä päivätyöstä yliopisto-oppineena ja hallintomiehenä useilla arvonimillä. Hän sai kanslianeuvoksen arvon 1889, valtioneuvoksen arvon 1893 ja todellisen valtioneuvoksen arvon 1899." $
  "http://ldf.fi/nbf/p1920" $ "http://ldf.fi/nbf/biography/p137629" $ "Maanviljelysopin professori Gösta Grotenfelt oli 1890-luvulta 1920-luvun alkuun Suomen maatalouden monitoimimies. Hän osallistui aktiivisesti useimpiin alan valtakunnallisten yhteenliittymien toimintaan ja oli myös tuottelias kirjoittaja." $
 "http://ldf.fi/nbf/p1920" $ "http://ldf.fi/nbf/biography/p137630" $ "Etelä-Savon kartanoalueella Joroisten Järvikylässä hovioikeudenneuvos Nils ja Ottiliana Grotenfelt kasvattivat 1800-luvun puolivälissä syntynyttä lapsiparveaan sekä maatalouden hoitoon että virkamieselämään. Maataloudellinen harrastuneisuus ei välttämättä kuulunut säätyläisten elämäntapaan, mutta kenties lukuisia toimettomia sukulaisiaan katseltuaan Nils Grotenfelt liitti poikiensa kesälomaohjelmaan työkasvatuksen peltovainioilla. Tuloksena oli kaksikin merkittävää maatalousmiestä." $
 "http://ldf.fi/nbf/p1920" $ "http://ldf.fi/nbf/biography/p137631" $ "Esikoisesta Nils Grotenfeltistä tuli lypsykarjatalouden uranuurtaja ja maanviljelyshallituksen ensimmäinen ylijohtaja. Karl Gustaf Johannes eli Gösta Grotenfelt seurasi isoaveljeään maatalousalalle. Tultuaan 1877 filosofian kandidaatiksi ja maisteriksi kasvitiede pääaineena hän harjoitti maatalousopintoja Kööpenhaminan maatalouskorkeakoulussa Tanskassa, jonka viljely- ja varsinkin maitotalousoloista otettiin Suomessa paljon oppia." $
 "http://ldf.fi/nbf/p1920" $ "http://ldf.fi/nbf/biography/p137632" $ "Puolisonsa Gösta Grotenfelt löysi lapsuudenkodistaan. Ellen Moberg oli perheen ruotsalainen kotiopettaja. Pariskunta jäi lapsettomaksi mutta otti kasvatikseen kaksi orvoksi jäänyttä sukulaistyttöä." $
 "http://ldf.fi/nbf/p1920" $ "http://ldf.fi/nbf/biography/p137633" $ "Opintovuosiensa jälkeen Gösta Grotenfelt hoiti veljensä kanssa kotikartanoa ja sen meijerikoulua; avioiduttuaan 1884 hän toimi Tyrvännön Lahdentaan ja Vesilahden Laukon kartanoissa suurtilojen tilanhoitajana, kunnes hän 36-vuotiaana 1891 siirtyi maan korkeinta maatalousopetusta antavan Mustialan maanviljelys- ja meijeriopiston johtajaksi. Mustialan maine ei ollut erityisen hyvä, joten Grotenfeltin tapaiset kunnianhimoiset nuoret miehet hakivat agronominoppinsa mieluummin ulkomailta. 1890-luvun alussa alettiin suunnitella opetuksen siirtämistä pääkaupunkiin, mitä Grotenfeltitkin voimakkaasti ajoivat. Väliaikana valtio ei juuri investoinut laitokseen, mutta Gösta Grotenfelt sai kuitenkin vahvistettua oppilaitoksen mainetta. Hän perusti Mustialaan maatalousmuseon, johon hän keräsi vanhoja työkaluja ja koneita. Keruutoiminta jatkui myöhemminkin hänen ollessaan professorina sekä Valtion maanviljelystaloudellisen koelaitoksen johtajana Tikkurilassa." $
 "http://ldf.fi/nbf/p1920" $ "http://ldf.fi/nbf/biography/p137634" $ "Maatalouden kehitys- ja järjestötoiminta oli ollut hyvin kartanokeskeistä 1890-luvulle asti, jolloin uuden, kansanläheisemmän suuntauksen agitaattorina alkoi toimia filosofian tohtori Hannes Gebhard. Hän arvosteli agronomikuntaa tavallisen kansan tarpeiden laiminlyömisestä ja kohdisti tällöin kritiikkinsä muun muassa Gösta Grotenfeltiä vastaan. Henkilökohtaiseksi ristiveto muuttui, kun yliopistoon valittiin ensimmäiset maatalousalan professorit. Maanviljelyskemian ja -fysiikan professorin valinta sujui vielä ongelmitta, sillä Grotenfeltin kollega Arthur Rindell oli virkaan itseoikeutettu. Maanviljelystalouden ja maanviljelysopin professorin nimitysprosessista sen sijaan tuli pitkä ja riitainen. Muodollisesti keskusteltiin tieteestä, mutta enemmän kyse oli politiikasta: Grotenfelt oli ruotsinkielinen liberaali, kilpahakija Gebhard lähellä vanhasuomalaista piiriä oleva pellervolainen. Grotenfelt voitti ja siirtyi professoriksi Helsinkiin 1901. Vuonna 1906 virka muutettiin maanviljelysopin professuuriksi. Lisäksi Grotenfelt oli Valtion maanviljelystaloudellisen koelaitoksen kasvinviljelysosaston johtaja 1904 - 1912." $
 "http://ldf.fi/nbf/p1920" $ "http://ldf.fi/nbf/biography/p137635" $ "Jo Mustialan-vuosinaan Grotenfelt oli maan ehdotonta maatalouseliittiä, ja tilannetta vahvisti hänen veljensä asema maanviljelyshallinnossa. Grotenfeltin erikoispiirteitä olivat tavaton laaja-alaisuus ja kirjallinen tuotteliaisuus. Alun perin hän erikoistui maitotalouteen ja bakteriologiaan, mutta hänen pääteoksenaan pidetään osin postuumia teosta Suomalainen peltokasviviljelys. Hänen erityinen lempilapsensa oli maatalousetnografia, millä alalla hän lienee tehnyt kestävimmät saavutuksensa. Lisäksi hän kirjoitti hampunviljelystä ja poronmaitotaloudesta, kiivaili hevosten jalostuksesta, selosti sokerijuurikaskokeita ja testautti muokkausvälineistöä. Osuusmeijerijärjestelmän hän esitteli ensimmäisenä Suomessa. Grotenfelt matkusti paljon ja ylläpiti kiinteitä kontakteja varsinkin Pohjoismaihin." $
 "http://ldf.fi/nbf/p1920" $ "http://ldf.fi/nbf/biography/p137636" $ "Grotenfeltin laaja-alaisuudesta kertoo myös se, että hän osallistui miltei kaikkeen maataloudelliseen yhteistoimintaan; toisaalta tämä merkitsi hänen voimiensa hajottamista. Yliopistomiehenä Puttea, kuten opiskelijat häntä kutsuivat, kiitettiin avuliaisuudesta ja myötäelämisestä, ei niinkään opetuksesta tai tutkimuksesta. Myös suomenmieliset opiskelijat arvostivat Grotenfeltia yleisesti, joskaan eivät säröttömästi. Gebhard hengenheimolaisineen sen sijaan näki hänet syrjäytettävän ruotsalaisen aatelin edustajana eikä sellaisena edes erityisen etevänä." $
 "http://ldf.fi/nbf/p1920" $ "http://ldf.fi/nbf/biography/p137637" $ "Grotenfelt kuoli sydänvaivoihin ehtimättä eläkkeelle. Poliittissävyiset jännitteet rasittivat osaltaan luonteeltaan hyväntahtoista Grotenfeltiä, mutta Suomen maatalouden kehittämisen kannalta kilpailuasetelma oli ehkä hedelmällinen." $
 "http://ldf.fi/nbf/p1924" $ "http://ldf.fi/nbf/biography/p137710" $ "Gunnar Nordström on maailmalla tunnetuin suomalainen fyysikko. Hän kehitti yhtä aikaa Albert Einsteinin kanssa suhteellisuusteorian kenttäyhtälöitä. Nordströmin painovoiman teoria oli suppeamman suhteellisuusteorian mukainen. Hän ehdotti ensimmäisenä viidennen ulottuvuuden käyttöönottamista painovoiman ja sähkömagnetismin yhdistävän yhtenäiskenttäteorian aikaansaamiseksi." $
 "http://ldf.fi/nbf/p1924" $ "http://ldf.fi/nbf/biography/p137711" $ "Gunnar Nordström oli Albert Einsteinia kaksi vuotta nuorempi, ja juuri Einstein piti häntä erityisessä arvossa. Molemmat tutkijat askartelivat samojen ongelmien kanssa 1910-luvun alkuvuosina ja kuuluivat siihen suppeaan tutkijapiiriin, joka järjesteli avaruuden ja ajan yhtälöitä uuteen uskoon. Nordströmin tutkimukset eivät jääneet sellaisinaan valmiina virstanpylväinä fysiikan historiaan, vaan toimivat tiennäyttäjinä valmiimmille oppirakennelmille." $
 "http://ldf.fi/nbf/p1924" $ "http://ldf.fi/nbf/biography/p137712" $ "Tämä merkittävän kansainvälisen uran luonut suomalainen tutkija syntyi 1881. Hän kuului isänsä, Taideteollisuuskoulun rehtori ja Ateneumin taloudenhoitaja Ernst Samuel Nordströmin puolelta vanhaan porvarissukuun. Äiti oli Alina Sofia Hirn. Nuori Gunnar Nordström ehti hankkia itselleen koneinsinöörin koulutuksen, mutta varsin pian teoreettisemmat pohdinnat vetivät häntä puoleensa. Hän valmistui 1905 filosofian kandidaatiksi (vihittiin maisteriksi 1907) ja lähti sitten opettajansa Hjalmar Tallqvistin innostamana Göttingeniin opiskellakseen Uusmaalaisen osakunnan stipendiaattina fysikaalista kemiaa Walter Nernstin johdolla." $
 "http://ldf.fi/nbf/p1924" $ "http://ldf.fi/nbf/biography/p137713" $ "Göttingen, jonne Nordström saapui huhtikuussa 1906, oli modernin elektrodynamiikan tutkimuksen polttopisteessä. Siellä vaikuttivat Hermann Minkowski ja Max Abraham, joista viimeksi mainittu kuului painovoimateoriaa kehitelleiden fyysikoiden ydinryhmään. Julkaistuaan vain yhden ainoan artikkelin fysikaalisen kemian alalta Nordström luopui siitä ja heittäytyi täysin rinnoin mukaan uuden fysiikan ajankohtaisiin virtauksiin. Nordströmin väitöskirja liikkuvien kappaleiden sähkömagneettisen kentän energiayhtälöstä (1908) on oiva osoitus Göttingenissä saaduista vaikutteista. Väitöskirjan virtuoosimaisesta yhtälöiden käsittelystä näkyy, että Nordström oli löytänyt omimman alansa." $
 "http://ldf.fi/nbf/p1924" $ "http://ldf.fi/nbf/biography/p137714" $ "Nordström esitteli 1909 Einsteinin 1905 julkaiseman suppeamman suhteellisuusteorian suomalaiselle tiedeyhteisölle. Hänestä Einsteinin suhteellisuusperiaate ja Minkowskin ""maailmanpostulaatti"" olivat itse asiassa identtisiä huolimatta muodollisista eroistaan. Teoreetikkona Nordström piti Minkowskin muotoilua elegantimpana. Yliopiston teoreettisen fysiikan (1910 - ) ja fysiikan (1916 - ) dosenttina hän oli Helsingissä se henkilö, jolta varttuva suomalainen fyysikkopolvi omaksui tietonsa näistä fysiikan perusteissa tapahtuneista mullistuksista. Rolf Nevanlinna muisteli Nordströmin luentojen olleen hänelle tässä suhteessa merkityksellisiä." $
 "http://ldf.fi/nbf/p1924" $ "http://ldf.fi/nbf/biography/p137715" $ "Tuon ajan teoreettisen fysiikan suuriin haasteisiin kuului suhteellisuusteorian ulottaminen gravitaatioteoriaan siten, että gravitaatioilmiöt ja taivaankappaleiden liikkeet selittyisivät yhtä tarkasti kuin Newtonin teoriassa. Einstein ja Abraham olivat 1911 hahmotelleet painovoimateorioita, joissa valon nopeus kytkettiin skalaariin gravitaatiopotentiaaliin. Suhteellisuusteorian kipakkana vastustajana Abraham oli riemuissaan, kun Einstein oli hänen nähdäkseen luopunut valonnopeuden vakioisuudesta kytkiessään sen gravitaatiokentän potentiaaliin. Abrahamin oma teoria ei ollut suhteellisuusteorian mukainen eikä edes johdonmukainen, mutta sisälsi monia tuoreita oivalluksia. Hänen esittämänsä kritiikki vaikutti osaltaan siihen, että Einstein luopui kokonaan skalaariteorian kehittelystä ja keskittyi omassa työssään tensoreihin." $
 "http://ldf.fi/nbf/p1924" $ "http://ldf.fi/nbf/biography/p137716" $ "Seurattuaan Einsteinin ja Abrahamin painovoimateoreettista ajatustenvaihtoa, Nordström esitti 1912 oman näkemyksensä. Sen julkaisemiseen Physikalische Zeitschriftissä vaikutti omalta osaltaan lehteä toimittanut Max Planck, joka halusi tukea nuoren suomalaisen tutkijan omaperäisiä ajatuksia." $
 "http://ldf.fi/nbf/p1924" $ "http://ldf.fi/nbf/biography/p137717" $ "Nordström halusi hahmotella sellaisen painovoiman relativistisen teorian, joka toteuttaisi Einsteinin jo 1907 painovoimateorialle asettamat tavoitteet, mutta säilyttäisi valon nopeuden vakioisuuden. Tämän hän toteutti kenttäyhtälöissään siten, että kappaleen niin sanottu painava massa tuli riippuvaiseksi gravitaatiopotentiaalista. Tämä Nordströmin ensimmäinen teoria oli puutteellinen sikäli, ettei painovoimakentän lähdettä määritelty kunnollisesti. Einsteinin kanssa käymänsä kirjeenvaihdon perusteella Nordström epäili itsekin teoriansa fysikaalisten seurausten poikkeavan kokemuksesta. Einstein oli näet jo ehtinyt laskea, että Nordströmin teorian mukaan pyörivä kappale kiihtyisi painovoimakentässä pyörimätöntä nopeammin. Einsteinin laskutulos ei kuitenkaan ole kiistaton, vaan sitä on vielä vuosikymmeniä myöhemmin kritisoitu." $
 "http://ldf.fi/nbf/p1924" $ "http://ldf.fi/nbf/biography/p137718" $ "Heinäkuussa 1913 Nordström vieraili Zürichissä. Keskustelut Einsteinin kanssa johtivat uusiin painovoiman yhtälöihin (Nordströmin 2. teoria). Niissä gravitaatiokentän lähteenä oli energia-impulssitensori, joka esitti keskeistä osaa myös Einsteinin tulevassa teoriassa. Einstein oli erittäin kiinnostunut tästä uudesta skalaariteoriasta, vaikka hän itse pysyttelikin valitsemallaan tensoriteoreettisella tiellä. Syyskuussa 1913 Wienissä pidetyssä Saksalaisessa luonnontieteilijätapaamisessa Einstein, Preussin akatemian vastavalittu jäsen, esitti laajan katsauksen painovoimateorian senhetkiseen tilaan. Hän omisti huomattavan osan alustuksestaan Nordströmin uudelle teorialle, joka hänen mukaansa oli siihen asti esitetyistä teorioista ainoa, joka oli sekä johdonmukainen että toteutti Einsteinin hyvältä teorialta edellyttämän ekvivalenssiperiaatteen, energian ja impulssin säilymisen sekä antoi rajatapauksena suppeamman suhteellisuusteorian. Tämä tunnustus kuuluu epäilemättä suomalaisen teoreettisen fysiikan kaikkien aikojen huippusaavutuksiin." $
 "http://ldf.fi/nbf/p1924" $ "http://ldf.fi/nbf/biography/p137719" $ "Saksalainen Max Behacker teki Nordströmin painovoimateorian mukaiset planeettojen ratalaskelmat jo 1913. Merkuriuksen perihelin kiertymä osoittautui liian pieneksi ja sitä paitsi kiertymä oli väärään suuntaan. Perihelikiertymän todistusarvoarvo ei kuitenkaan ollut fyysikoiden keskuudessa vielä 1910-luvun alussa yhtä suuri kuin myöhemmin. Valonsäteen punasiirtymälle teoria antoi oikean ennustuksen. Olennaisin ero Nordströmin skalaariteorian ja Einsteinin tensoriteorian välillä oli siinä, ettei edellinen ennusta minkäänlaista valonsäteen taipumista painovoimakentässä." $
 "http://ldf.fi/nbf/p1924" $ "http://ldf.fi/nbf/biography/p137720" $ "Teorioiden paremmuuden kokeellinen testaaminen aiottiin suorittaa elokuussa 1914. Einsteinin lähipiiriin kuulunut fyysikko Paul Ehrenfest kertoi tämän sanoneen: ""Einstein väittää pelottoman varmasti, ettei mitään kolmatta teoriaa voi olla olemassa. Jos valonsäteet ensi vuonna taipuvat, on Einstein oikeassa, ja jos ne kulkevat suoraan, niin Nordström on oikeassa!"" Maailmansota sotki kuitenkin tutkijoiden suunnitelmat. Etelä-Venäjälle lähtenyt saksalainen auringonpimennysretkikunta otettiin sotavangeiksi." $
 "http://ldf.fi/nbf/p1924" $ "http://ldf.fi/nbf/biography/p137721" $ "Einstein ja hänen hollantilainen kollegansa A. D. Fokker muotoilivat Nordströmin tulokset uudestaan 1914 differentiaaligeometriaa käyttäen, niin että teoria sai sille kuuluvan asemansa yleisen suhteellisuusteorian skalaarimuotoisena edelläkävijänä. Sellaisena se oli hyödyllinen esikuva sitä matemaattisesti mutkikkaammalle tensoriteorialle, jonka yhtälöihin Einstein päätyi syksyllä 1915." $
 "http://ldf.fi/nbf/p1924" $ "http://ldf.fi/nbf/biography/p137722" $ "Yleisen suhteellisuusteorian julkistaminen 1915 ei heti vakuuttanut kaikkia fyysikoita sen paremmuudesta. Niinkin merkittävä tutkija kuin Max von Laue julkaisi 1917 laajan katsauksen Nordströmin teoriaan pitäen sitä hyvin vakavasti otettavana kilpailijana Einsteinin teorialle. Vasta vuoden 1919 auringonpimennyksen yhteydessä saatiin suoritetuksi mittaukset, jotka kallistivat kokeellisen vaa'ankielen Einsteinin teorian kannalle." $
 "http://ldf.fi/nbf/p1924" $ "http://ldf.fi/nbf/biography/p137723" $ "Nordström itse jaksoi uskoa omaan teoriaansa aina alkuvuoteen 1916 asti. Hän yritti 1914 - 1915 yhdistää painovoiman ja sähkömagneettisen vuorovaikutuksen yhtenäiskenttäteoriaksi." $
 "http://ldf.fi/nbf/p1924" $ "http://ldf.fi/nbf/biography/p137724" $ "Luonnon perusvoimat yhdistävä yhtenäiskenttäteoria oli 1900-luvun fysiikan suurin haaste, joka edelleen uhmaa tutkijoita. Nordströmin yhtenäiskenttäteoria on tietenkin epätyydyttävä, koska se perustuu hänen virheelliseen painovoimateoriaansa. Nordström käsitteli neliulotteista aika-avaruutta viisiulotteisen jatkumon projektiona. Matemaattisesta näppäryydestään huolimatta viides ulottuvuus ei tuonut teoriaan mitään fysikaalisesti uutta sisältöä. Joka tapauksessa Nordström oli ensimmäinen tutkija, joka tuli ajatelleeksi luonnon perusvoimien yhdistämistä viidennen ulottuvuuden avulla. Aikalaisten parissa viisiulotteinen teoria ei saanut osakseen minkäänlaista huomiota. Einsteinin ei tiedetä kommentoineen sitä mitenkään." $
 "http://ldf.fi/nbf/p1924" $ "http://ldf.fi/nbf/biography/p137725" $ "Nordströmin vielä eläessä myös Königsbergin yliopiston dosentti Theodor Kaluza julkaisi 1921 ajatuksen viidennestä ulottuvuudesta. Nordström ja Kaluza eivät luultavasti tienneet toistensa tutkimuksista. Ajatukseen viidennestä ulottuvuudesta päätyi myös ruotsalainen matemaatikko Oskar Klein 1926. Jälkimaailma puhuu Kaluzan-Kleinin teoriasta, ja Nordström on viime aikoihin saakka unohdettu tässä yhteydessä. Teoreettisen fysiikan uusimpien käsitysten mukaan korkeampia ulottuvuuksia täytyy olla enemmänkin. Maailmankaikkeus olisi joko 11-ulotteinen (M-teoria) tai 12-ulotteinen (F-teoria). Korkeampien ulottuvuuksien tultua fysiikassa ajankohtaisiksi on myös Nordströmin nimi noussut uudestaan tunnetummaksi." $
 "http://ldf.fi/nbf/p1924" $ "http://ldf.fi/nbf/biography/p137726" $ "Kun Nordström hylkäsi tyystin skalaariteoriansa kehittelyn 1916, kyseessä ei ollut äkillinen mielenmuutos, vaan avoimen tieteellisen ajatustenvaihdon kautta kypsynyt valinta. Taitavana teoreetikkona hän valitsi enemmän mahdollisuuksia sisältävän teorian. Minkowskin elektrodynamiikkaa soveltamalla hän oli päässyt pitkälle, mutta yleinen suhteellisuusteoria tuntui tarjoavan paljon enemmän." $
 "http://ldf.fi/nbf/p1924" $ "http://ldf.fi/nbf/biography/p137727" $ "Vuodet 1916 - 1919 Nordström vietti Leidenissä Rosenbergin stipendin turvin. Siellä hän työskenteli huippuluokan teoreettisista fyysikoista muodostuvassa yhteisössä, johon kuuluivat sellaiset tutkijat kuin H. A. Lorentz, P. Ehrenfest, W. de Sitter, A. D. Fokker. Einstein oli Leidenissä hyvin usein nähty vieras. Nordström lähettikin 1916 hänelle seuraavanlaisen postikortin: ""Hyvä Prof. Einstein. Täällä Leidenissa on niin monia, jotka haluaisivat tavata teidät, että parasta olisi jos voisitte siirtää koko Leidenin kaupungin asukkaineen luoksenne. Mikäli suinkin voitte osoittaa mahdolliseksi sellaisen koordinaatiston, jonka suhteen tämä käy päinsä, olisivat kaikki ystävänne Hollannissa siitä mielissään. Olen täällä ollessani työskennellyt teoriaanne liittyvien kysymysten parissa, ja tahtoisin keskustella kanssanne erinäisistä siihen liittyvistä asioista."." $
 "http://ldf.fi/nbf/p1924" $ "http://ldf.fi/nbf/biography/p137728" $ "Nordströmin tutkimustyö keskittyi Leidenissä Hamiltonin periaatteeseen yleisessä suhteellisuusteoriassa. Leidenin aikanaan hän ratkaisi kenttäyhtälöt sähköisesti varautuneelle pallosymmetriselle massakappaleelle. Saksalainen Hans Reissner oli aiemmin esittänyt ratkaisun pistemäiselle massalle. Nykyään näistä mustiin aukkoihin liittyvistä tuloksista käytetään kirjallisuudessa yleisesti nimitystä Reissnerin-Nordströmin metriikka." $
 "http://ldf.fi/nbf/p1924" $ "http://ldf.fi/nbf/biography/p137729" $ "Leidenissä Nordström tapasi fysiikanopiskelija Cornelia van Leeuwenin, jonka kanssa hän avioitui 1917. Todennäköisesti juuri avioliitto vaikutti siihen, että vuosia dosenttiopetuksen ja apurahojen varassa elänyt Nordström alkoi kaivata pysyvää virkaa, jolla turvata kasvavan perheen elatus. Suomalaisten apurahapäättäjien mielestä näet ""neljättä ulottuvuutta sopii tutkia kotona, tarvitsematta matkustaa ulkomaille sitä pohtimaan""." $
 "http://ldf.fi/nbf/p1924" $ "http://ldf.fi/nbf/biography/p137730" $ "Berliinin yliopistossa oli tuolloin haussa ylimääräinen fysiikan professuuri, johon lopulta nimitettiin Max Born. Nordström haki kyseistä virkaa, mutta päätyi ottamaan vastaan turvatumman aseman Helsingin Teknillisen korkeakoulun fysiikan professorina 1918 lähtien. Matkustusluvan saaminen Suomeen ei kuitenkaan ollut mutkatonta ensimmäisen maailmansodan olosuhteissa, vaan Einstein ja joukko tunnettuja kollegoita joutui hoitamaan nuoripari Nordströmin paperisotaa." $
 "http://ldf.fi/nbf/p1924" $ "http://ldf.fi/nbf/biography/p137731" $ "Suomeen paluun jälkeiset vuodet olivat Nordströmille henkilökohtaisesti työteliäitä, mutta tieteenhistorian lehdiltä hän katoaa 1919. Hänestä tuli 1920 Teknillisen korkeakoulun mekaniikan professori. Muutamat kotimaassa julkaistut artikkelit kertovat jatkuvasta mielenkiinnosta yleisen suhteellisuusteorian perusteisiin. Teknillisessä aikakauslehdessä 1920 julkaistussa kansantajuisessa kirjoituksessa Nordström toteaa vaatimattomaan tyyliinsä: ""Einsteinin tehtäväksi jäi se painovoimaprobleemin ratkaisu, joka selittää taivaankappalten liikkeet ei ainoastaan yhtä hyvin vaan paremminkin kuin Newtonin laki."." $
 "http://ldf.fi/nbf/p1924" $ "http://ldf.fi/nbf/biography/p137732" $ "Tätäkin kouriintuntuvammin hän osoitti arvostavansa yleistä suhteellisuusteoriaa ehdottaessaan 1920 ja 1922 Nobelin fysiikan palkintoa Einsteinille. Nordström ei liene punninnut Nobel-komitean asiantuntemusta kovin korkealle, sillä jälkimmäisellä kerralla hän oli liittänyt mukaan artikkelin Mitä suhteellisuusteoriasta on ymmärrettävissä ilman matematiikkaa. Epäilykset osuivatkin oikeaan, sillä Nobel-komitea oli uskonut Einsteinin elämäntyön punnitsemisen silmälääkärin tehtäväksi. Palkinnon perusteissa mainittiinkin vain valosähköisen ilmiön teoreettinen selitys eikä lainkaan suhteellisuusteoriaa." $
 "http://ldf.fi/nbf/p1924" $ "http://ldf.fi/nbf/biography/p137733" $ "Nordström oli paitsi taitava teoreetikko myös innokas uusien ilmiöiden kokeilija, jonka luennoilla ja seminaareissa seurattiin fysiikan tuoreimpia ilmiöitä. Häntä kiehtoivat erityisesti radioaktiiviset ilmiöt. Nordström työskenteli 1914 jonkin aikaa Wienissä Stefan Meyerin laboratoriossa vain tyydyttääkseen uteliaisuuttaan tässä suhteessa. Jo 1913 hän oli julkaissut kartoituksen Suomen pohjavesien radioaktiivisuudesta." $
 "http://ldf.fi/nbf/p1924" $ "http://ldf.fi/nbf/biography/p137734" $ "Huolimaton uraanin käsittely saattoi olla osasyynä siihen, että Suomen merkittävin fyysikko sairastui perniöösiin anemiaan 1923 ja kuoli saman vuoden jouluaattona vain 42 vuoden ikäisenä. Sairastumisen aiheutti mahdollisesti radioaktiivinen säteily, sillä Nordströmin kerrotaan kanniskelleen voimakkaasti radioaktiivisia säteilymittareitaan jopa rintataskussaan tutkiessaan Suomen luonnonlähteiden veden ""radioemanaatiota"". Nordströmin tytär kertoi, ettei hänen isänsä koviin tuskiin siihen aikaan osattu antaa juuri muuta lievitystä kuin mustikkakeittoa." $
 "http://ldf.fi/nbf/p1924" $ "http://ldf.fi/nbf/biography/p137735" $ "Gunnar Nordströmin kuolemaa tuskin edes huomattiin Suomessa saati ulkomaisten kollegojen keskuudessa. Hjalmar Tallqvist kirjoitti lahjakkaan oppilaansa muistokirjoituksen, jossa sanotaan kauniisti: ""Hänen ahkera henkensä on löytänyt levon, jättäen tämän monessa mielessä kovin suhteellisen avaruus - aika-maailman, ja siirtynyt toiseen ja korkeampaan, jossa totuus kimmeltää absoluuttisessa muodossaan, käsitettävämpänä ja kirkkaampana."." $
 "http://ldf.fi/nbf/p20048" $ "http://ldf.fi/nbf/biography/p71472" $ "Karl Magnus Emil Brummer suoritti ylioppilastutkinnon Helsingissä 2.10.1855. Hän tuli aliupseeriksi Henkivartioväen Suomen tarkk’ampujapataljoonan 4. komppaniaan 14.3.1857. Brummer siirrettiin vänrikiksi ylennettynä H. M. Preussin kuningas Friedrich Wilhelm III:n krenatöörirykmenttiin 8.12.1857. Hänet ylennettiin aliluutnantiksi 28.8.1862 ja siirrettiin sapööripataljoonaan. Brummer valmistui Nikolain yleisesikunta-akatemiasta 30.7.1863, ja hänet komennettiin Nikolain insinööriopiston konduktöörikomppaniaan. Hänet ylennettiin luutnantiksi ja siirrettiin suomenmaalaiseen, myöhempään 7. sapööripataljoonaan 29.8.1863, mistä hänet siirrettiin 21.9.1863 opetusupseeriksi 2. kadettikouluun (myöhemmin 2. Pietarin sotaopisto). Brummer ylennettiin alikapteeniksi 8.8.1866 ja määrättiin opetuslaitoksensa matematiikan opettajaksi 14.12.1867. Hänet merkittiin Venäjän armeijan kenttäinsinöörijoukkojen upseeriluetteloihin 29.10.1868. Brummer ylennettiin 11.9.1869 kapteeniksi." $
 "http://ldf.fi/nbf/p20048" $ "http://ldf.fi/nbf/biography/p71473" $ "Veljekset Johan Gustav Wilhelm ja Karl Magnus Emil Brummer korotettiin aatelisarvoon, ja heidän sukunsa merkittiin 28.2.1870 Suomen ritarihuoneeseen aatelissukuna 112." $
 "http://ldf.fi/nbf/p20048" $ "http://ldf.fi/nbf/biography/p71474" $ "Brummer määrättiin sotilastopografian opettajaksi 2. Konstantinin sotakouluun 4.7.1872. Hänet ylennettiin everstiluutnantiksi 11.9.1872 ja everstiksi 11.9.1875. Brummer määrättiin 24.12.1884 114. Novotoržokin jalkaväkirykmentin komentajaksi, mistä tehtävästä hän sai eron asetettuna armeijan jalkaväen reserviin 7.2.1886. Brummer edusti aatelissäädyssä sukuaan valtiopäivillä 1885. Hänet nimitettiin 21.5.1889 Kuopion läänin kutsuntapiirin sotakomissaariksi. Hän sai eron sotapalveluksesta kenraalimajurina 13.2.1892 sekä eron sotakomissaarin tehtävästä 1895." $
 "http://ldf.fi/nbf/p2061" $ "http://ldf.fi/nbf/biography/p140046" $ "Richard Sievers teki elämäntyönsä lääketieteen piirissä, jossa hänen huomattavimpana ansionaan voidaan pitää tuberkuloosin vastaisen työn aloittamista." $
 "http://ldf.fi/nbf/p2061" $ "http://ldf.fi/nbf/biography/p140047" $ "Helsinkiläisen leipurimestarin viisilapsisen perheen esikoispoikana Richard Sievers eli lapsuutensa ajoittain melko niukoissa taloudellisissa oloissa. Hänet koulutettiin kuitenkin ylioppilaaksi, ja päästötodistuksen hän sai 1870 Svenska normallyceumista. Kouluaikainen kiinnostus luonnontieteisiin sai nuoren Richardin liittymään Societas pro Fauna et Flora Fennica -yhdistykseen ja tekemään 1872 - 1876 apurahojen turvin muun muassa Ahvenanmaalle ja Vienan Karjalaan tutkimusmatkoja, joilla kartoitettiin alueiden eläinkuntaa. Saatuaan 1874 valmiiksi filosofian kandidaatin tutkinnon, johon sisältyivät arvosanat eläin- ja kasvitieteessä, ja työskenneltyään myös yliopiston eläintieteellisen museon amanuenssina Sievers päätti kuitenkin suuntautua lääketieteen alalle. Hän suoritti lääketieteen kandidaatin tutkinnon 1879. Opiskeltuaan puolen vuoden ajan Tukholmassa hän valmistui lääketieteen lisensiaatiksi 1883 ja lääketieteen ja kirurgian tohtoriksi 1886. Väitöskirja Om meningitis cerebro-spinalis epidemica i Sverige, Norge och Finland hyväksyttiin erinomaisin arvosanoin." $
 "http://ldf.fi/nbf/p2061" $ "http://ldf.fi/nbf/biography/p140048" $ "Valmistumisensa jälkeen 1886 - 1887 Sievers opiskeli Keski-Euroopassa. Niin ikään seuraavana vuonna, saatuaan nimityksen sisätautien dosentiksi, Sievers lähti opintomatkalle, jolla hän tutustui Saksan, Böömin ja Sveitsin keuhkotautiparantoloihin. Keuhkotauti oli vakava ongelma myös Suomessa, sillä tautiin kuoli tuolloin vuosittain yli 6 000 ihmistä. Sieversistä tulikin suomalaisen tuberkuloositaistelun edelläkävijä. Palattuaan kotimaahan 1889 hän nosti Finska Läkaresällskapetin kokouksessa esille tarpeen tuberkuloosiparantolan perustamisesta. Hankkeen aloittamista viivästytti kuitenkin tieto uudesta, sittemmin tehottomaksi osoittautuneesta lääkkeestä, johon myös Sievers hallituksen lähettämänä kävi Saksassa tutustumassa. Finska Läkaresällskapet valitsi 1895 keskuudestaan Sieversin johtaman toimikunnan valmistelemaan parantolan perustamista. Suunnitelma toteutui 1903, jolloin seura valtion tuen avulla avasi Nummelan parantolan. Sievers toimi parantolan johtokunnan puheenjohtajana vuoteen 1928 saakka. Myös suomenkielinen lääkäriseura Duodecim avasi oman parantolansa Punkaharjulla 1903." $
 "http://ldf.fi/nbf/p2061" $ "http://ldf.fi/nbf/biography/p140049" $ "Suomeen perustettiin Sieversin tekemän aloitteen pohjalta 1907 Tuberkuloosin Vastustamisyhdistys, jonka päätoimintamuotoja olivat esitelmätilaisuudet ja valistuskirjallisuuden jakaminen. Väestön joukkotarkastuksia alettiin tehdä paikallisesti jo 1909, ja yhdistys kurssitti myös sairaanhoitajia ja diakonissoja ennaltaehkäisevään kansanterveystyöhön tuberkuloosihoitajiksi vuodesta 1913 alkaen. Sievers toimi yhdistyksen puheenjohtajana aina vuoteen 1928, jolloin maassa oli jo yli 1 500 parantolapaikkaa ja tuberkuloosihuoltopiirien verkosto kattoi suuren osan maasta. Sievers oli aloitteentekijänä myös Suomen Tuberkuloosilääkäriyhdistyksen ja Tuberkuloosilehden perustamisessa. Hän sai työstään sekä koti- että ulkomaisia kunnianosoituksia, muun muassa kunniadiplomin 1913, mitalin 75-vuotispäivänään sekä nimeään kantavan rahaston 1928. Tuberkuloosityön asema Suomessa vakiintui 1930, jolloin laki tuberkuloosilaitoksille annettavasta valtionavusta astui voimaan." $
 "http://ldf.fi/nbf/p2061" $ "http://ldf.fi/nbf/biography/p140050" $ "Varsinaisessa lääkärintyössään Sievers toimi yksityispraktiikkansa ohella Helsingin diakonissalaitoksen sairaalan ylilääkärinä 1890 - 1893 ja Marian sairaalan ylilääkärinä 1895 - 1906. Sieversiä ehdotettiin 1906 sisätautien ylimääräiseksi professoriksi, mutta suunnitelma kariutui, kun Sievers samanaikaisesti kutsuttiin Lääkintöhallituksen ylijohtajaksi. Hänen johtajuuskautensa saavutuksia olivat sairaalaverkoston laajentaminen, sairaaloiden varustelutason kohentaminen, hoitohenkilökunnan lisääminen ja heidän palkkojensa korottaminen. Sieversin toimikausi jäi kuitenkin lyhyeksi, sillä hänet erotettiin virastaan keisarin määräyksellä 1911. Välittömänä syynä erottamiseen oli Tampereen yleisen sairaalan toiminnan lakkauttamisesta syntynyt arvovaltakiista, mutta taustalla vaikuttivat myös poliittiset tekijät ja erityisesti Sieversin toimenpiteet Venäjän suunnalta Suomea uhanneen koleravaaran torjumiseksi 1908 - 1910. Suomalaisen lääkärikunnan piirissä tarmokkaaksi, asiantuntevaksi, kyvykkääksi ja menestyksekkääksi todetun Sieversin erottaminen aiheutti voimakkaan reaktion." $
 "http://ldf.fi/nbf/p2061" $ "http://ldf.fi/nbf/biography/p140051" $ "Erottamisensa jälkeen Sievers hoiti sisätautien opetusta lääketieteen poliklinikalla 1911 - 1916. Hän työskenteli 1911 - 1927 Helsingin ruotsinkielisten kansakoulujen lääkärinä ja vuodesta 1914 lähtien myös henkivakuutusyhtiö Kalevan ylilääkärinä. Hallitus antoi 1918 hänen tehtäväkseen sisällissodan vankileirien sairaanhoidon organisoinnin ja johdon. Sievers toimi myös Suomen yleisen lääkäriliiton, Tieteellisten seurain valtuuskunnan ja Raajarikkoisten Auttamisyhdistyksen johtotehtävissä. Hän oli Finska Läkaresällskapets Handlingar -sarjan toimittaja 1913 - 1928. Hän julkaisi myös useita kirjoituksia pääasiassa sisätautien alalta, osallistui lukuisten komiteoiden työskentelyyn ja ylläpiti jatkuvasti suhteita myös ulkomaisiin lääkäripiireihin." $
 "http://ldf.fi/nbf/p2061" $ "http://ldf.fi/nbf/biography/p140052" $ "Richard Sieversin työkyvyn todettiin olleen ilmiömäinen. Ylipäätään häntä luonnehdittiin harvinaisen eloisaksi, aurinkoiseksi ja vilkkaaksi henkilöksi, joka pursui intoa ja tarmoa. Tunnustusta elämäntyöstään Sievers sai 1923, jolloin hänelle annettiin professorin arvonimi sekä edelleen 1928, jolloin hänet 76-vuotiaana nimitettiin arkkiatriksi." $
 "http://ldf.fi/nbf/p2067" $ "http://ldf.fi/nbf/biography/p140162" $ "Kaarle Krohn oli kansainvälisen ja kansallisen perinteentutkimuksen päähahmo. Hän kehitti isänsä, suomen kielen ja kirjallisuuden professorin Julius Krohnin luomia tutkimusotteita ja nosti kansanrunoudentutkimuksen vakavasti otettavaksi tieteeksi. Kaarle Krohnin johdolla niin sanottu suomalainen koulukunta saavutti maailmanmaineen, joka on kestänyt 2000-luvulle asti." $
 "http://ldf.fi/nbf/p2067" $ "http://ldf.fi/nbf/biography/p140163" $ "Kaarle Krohnin sukujuuret (Krohn-suku) olivat yläluokkaiset ja kosmopoliittiset. Hänen isänisänsä Leopold Wilhelm Krohn (1806 - 1890) oli lähtöisin Pietariin kotiutuneesta saksankielisestä perheestä, joka oli hankkinut Suomen kansalaisoikeudet 1800-luvun alussa. L. W. Krohn oli viipurilainen tehtailija. Hän asui perheineen vaimonsa Julia Dannenbergin (1818 - 1889) suvulta ostamassaan Kiiskilän kartanossa. Heidän poikansa Julius Krohn varttui kansainvälisessä säätyläismiljöössä ja kävi Viipurissa ruotsinkielistä koulua. Vasta ylioppilastutkinnon jälkeen hän valitsi isänmaakseen Suomen ja opetteli suomen kielen. Hänen vaimonsa, ruotsinkielinen Emma Nyberg (1838 - 1875) ryhtyi niin ikään käyttämään suomea, myös hoivatessaan esikoistaan Kaarlea, joka syntyi 1863." $
 "http://ldf.fi/nbf/p2067" $ "http://ldf.fi/nbf/biography/p140164" $ "Kaarle Krohn varttui siis fennomaanisessa perheessä. Hän kiitti myöhemmin vanhempiaan lämpimästi siitä, että oli saanut ""kasvatuksensa oman kansansa kielellä"" ja oli saattanut ""jo kotoansa lähteä valmiina, selvänä suomalaisena"". Niinpä koulunkäynti Suomalaisessa Alkeisopistossa (Helsingin Normaalilyseon edeltäjässä) ei tuottanut Krohnille vaikeuksia. Kosmopoliittinen sukutausta ja runsaat ulkomaanmatkat takasivat puolestaan laajan kielitaidon, joka helpotti Krohnin myöhempää toimintaa perinteentutkimuksen kansainvälisellä kentällä." $
 "http://ldf.fi/nbf/p2067" $ "http://ldf.fi/nbf/biography/p140165" $ "Yliopistossa Krohn opiskeli kreikkaa, latinaa, sanskritia sekä suomen kieltä. Hän luopui klassisista kielistä ja suuntautui suomalaisen suullisen perinteen tutkimukseen vasta maisteriksi valmistuttuaan. Opiskeluvuosinaan ja nuorena kandidaattina hän tallensi kansansatuja ja kalevalamittaisia runoja rajantakaisessa Vienan Karjalassa (1881), Kainuussa (1882) sekä Laatokan Karjalassa, Pohjois-Pohjanmaalla, Pohjois-Savossa ja Pohjois-Karjalassa (1884, 1885); hän kierteli myös Värmlannin suomalaismetsissä ja Virossa." $
 "http://ldf.fi/nbf/p2067" $ "http://ldf.fi/nbf/biography/p140166" $ "Keruumatkat tuottivat aineistoa Krohnin väitöskirjaan. Sen aiheena olivat indoeurooppalaiset ja erityisesti pohjoiseurooppalaiset eläinsadut. Kansainvälisen vertailuaineiston hän kokosi Pietarissa sekä ulkomaisilta tutkijoilta, joiden kanssa hän oli kirjeenvaihdossa. Tuloksena oli teos Tutkimuksia suomalaisten kansansatujen alalta 1 : viekkaamman suhde väkevämpäänsä, ketunseikoissa kuvattuna (1887). Krohn julkisti tutkimuksensa myös saksankielisenä versiona (1889). Teos loi hänelle ja hänen edustamalleen tutkimusmenetelmälle kansainvälisen maineen." $
 "http://ldf.fi/nbf/p2067" $ "http://ldf.fi/nbf/biography/p140167" $ "Krohn kehitti isänsä, suomen kielen ja kirjallisuuden professorin Julius Krohnin luomia tutkimusmenetelmiä. Krohnien luoman maantieteellis-historiallinen metodin käyttäjät kartoittivat suullisten runojen ja kertomusten historiaa samalla tavoin kuin tutkittiin kielten historiaa: empiiristen aineistojen systemaattisen ja yksityiskohtaisen vertailun avulla. Virikkeitä Krohnit saivat saksalaisesta kielentutkimuksesta sekä antiikin kirjallisuuden lähteiden tutkimuksesta, niin sanotusta tekstikriittisestä menetelmästä. Krohnien historismi kytkeytyi 1800-luvun tieteellistä ajattelua hallinneeseen perusmalliin evolutionismiin eli kehitysoppiin." $
 "http://ldf.fi/nbf/p2067" $ "http://ldf.fi/nbf/biography/p140168" $ "Vuosi 1888 oli Krohnin elämän dramaattisin: hän väitteli tohtoriksi, sai nimityksen suomalaisen ja vertailevan kansanrunoudentutkimuksen dosentiksi, meni naimisiin Helena Cleven (1864 - 1945) kanssa ja menetti rakastamansa ja kunnioittamansa isän; Julius Krohn hukkui purjehdusmatkalla Viipurinlahteen 53-vuotiaana. Yliopisto toimi ripeästi ja määräsi pojan hoitamaan isältä vapautunutta suomen kielen ja kirjallisuuden professuuria kaudeksi 1889 - 1891. Kaarle Krohn nimitettiin 1898 kansanrunoudentutkimuksen ylimääräiseksi ja 1908 saman oppiaineen varsinaiseksi professoriksi; eläkkeelle hän jäi 1928." $
 "http://ldf.fi/nbf/p2067" $ "http://ldf.fi/nbf/biography/p140169" $ "Krohn teki usean ihmisen elämäntyön. Hän perusti uuden tieteenalan; hän rakensi yleiskuvan kalevalamittaisen runouden ja suomalaisen muinaisuskon aineksista sekä näiden levinneisyydestä; hän loi systemaattisesti vertailevan saduntutkimuksen; hän organisoi kansanperinteen keruun Suomalaisen Kirjallisuuden Seuran kautta ja käynnisti alkuperäisten runotallenteiden julkaisemisen Suomen Kansan Vanhat Runot -sarjana (1908 - 1997); hän perusti perinteentutkijoiden kansainvälisen verkon yhdessä tanskalaisen virkaveljensä Axel Olrikin kanssa: Folklore Fellows (Folkloristischer Forscherbund, Fédération des Folkloristes) toimii vielä 2000-luvun alussa, samoin Suomalaisen Tiedeakatemian kustantama kansainvälinen julkaisusarja Folklore Fellows' Communications." $
 "http://ldf.fi/nbf/p2067" $ "http://ldf.fi/nbf/biography/p140170" $ "Tutkijanuransa alkupuolella Krohn piti suomalais-karjalaista suullista runoutta suhteellisen myöhäisenä, pääosin keskiaikana ja tämän jälkeisinä vuosisatoina kukoistaneena sanataiteena. Runoihin oli vaikuttanut voimakkaasti kristinusko; niissä oli jälkiä myös pakanallisesta uskonnosta. Krohn muutti 1910-luvulla näkemyksensä kalevalaisen epiikan luonteesta ja syntyajasta. Uuden näkemyksensä mukaan Krohn sijoitti Väinämöisestä, Ilmarisesta ja Lemminkäisestä kertovat sankarirunot esikristilliseen aikaan, rautakauden lopulle ja viikinkiaikaan. Runoissa kuvatuille tapahtumille ja henkilöille Krohn antoi historiaan viittaavia tulkintoja." $
 "http://ldf.fi/nbf/p2067" $ "http://ldf.fi/nbf/biography/p140171" $ "Uudisraivaaja-tutkijan, yliopiston opettajan ja perinnearkiston rakentajan lisäksi Krohnilla oli rooleja, joissa hän saattoi toteuttaa itseään yksityisempänä ihmisenä. Hänen ihailtu isänsä Julius Krohn oli ollut myös runoilija, taiteilijanimeltään Suonio. Kaarle Krohn valitsi nimimerkikseen ""Väinön"", jota käyttäen hän julkaisi runoja 1870 - 1890-luvulla aikakauslehdissä, kalentereissa ja albumeissa. Näitä kiinnostavampia ovat kuitenkin Krohnin kaksi kansanrunopohjaista kokoelmaa Muinaisrunoja : laulusta - surusta - lemmestä (1920) sekä Suomen muinaisrunoja : kertovaisia (1930). Näissä teoksissa Krohn on yrittänyt herkkäkorvaisesti palauttaa ""perussäikeisiinsä"" ja ""peruspiirteisiinsä"" vanhoja suullisia runoja. Tutkija-Krohn oli tässä vaiheessa luopunut evolutionismista, uskosta siihen, että suulliset runot ovat kehittyneet yksinkertaisista alkumuodoista yhä monimutkaisemmiksi. Hänen uusi, 1918 julkistettu näkemyksensä oli devolutionistinen: runot olivat syntyneet valmiina kokonaisuuksina, jotka olivat aikain saatossa muuntuneet, tavallisesti esteettisesti huonompaan suuntaan. Krohnin rekonstruoitujen kansanrunojen antologioista johtaa suora linja Martti Haavion Kirjokanteen (1952) ja Laulupuuhun (1952) sekä Matti Kuusen Kansanruno-Kalevalaan (1976)." $
 "http://ldf.fi/nbf/p2067" $ "http://ldf.fi/nbf/biography/p140172" $ "Kaarle Krohnin arvomaailman perusrakenteet olivat porvarillinen ihanteellisuus ja lämmin kristillisyys. Raittiusaate, kansanvalistus ja kotiseututyö olivat hänelle läheisiä. Hänen pitkäaikainen toimintansa Eteläsuomalaisen Osakunnan inspehtorina jäi lukuisien ylioppilaiden mieleen. Hänen avioliittonsa kasvatus- ja opetusopin professori Zacharias Cleven tyttären Helenan kanssa oli onnellinen; pariskunnalle syntyi poika, Väinö Krohn 1891. Ihmisenä Kaarle Krohn sai aikalaisiltaan korkeimman mahdollisimman arvion: hänessä ""mielen ja sydämen älykkyyteen yhdistyi äärimmäinen vaatimattomuus ja hyvyys, lisäksi lahjomaton oikeudentunto"". Sama jalo hahmo piirtyy esiin myös Krohnia luonnehtivan kansanmiehen sanoista: ""Jos kaikki ihmiset olis nii hyvii, niin ei maailmassa pahuutta oliskaa."." $
 "http://ldf.fi/nbf/p210" $ "http://ldf.fi/nbf/biography/p106086" $ "Orkesterinjohtaja ja musiikinopettaja Lorenz Achté kuului Suomalaisen Teatterin oopperaosaston ensimmäisiin taiteilijoihin yhdessä puolisonsa Emmy Achtén kanssa. Hänet tunnetaan myös säveltäjänä." $
 "http://ldf.fi/nbf/p210" $ "http://ldf.fi/nbf/biography/p106087" $ "Ylioppilaaksi tultuaan Lorenz Achté opiskeli teologiaa ja filosofiaa yliopistossa Helsingissä ja musiikkia eri ottein Saksassa. Hän johti Akademiska sångföreningeniä 1866 - 1868 ja 1870 - 1872 sekä myös Akateemista orkesteria Fredrik Paciuksen jälkeen 1868." $
 "http://ldf.fi/nbf/p210" $ "http://ldf.fi/nbf/biography/p106088" $ "Achté kuului fennomaaneihin ja oli Helsingin Suomalaisen seuran (1869) perustajajäsen. Suomalaisen Teatterin oopperaosaston toimintaan hän otti aktiivisesti osaa sekä laulajana, kuten puolisonsa Emmy Achté, että kapellimestarina. Achté piti sävellyskonsertit 1871 ja 1877. Lorenz ja Emmy Achtén kulttuurikodissa tapasivat keskustelujen ja musiikin merkeissä muun muassa J. V. Snellman, Zachris Topelius, Abraham Ojanperä, Oskar Merikanto ja Otto Wallenius." $
 "http://ldf.fi/nbf/p210" $ "http://ldf.fi/nbf/biography/p106089" $ "Lorenz Achté toimi vuodesta 1881 Helsingin Vanhan kirkon kanttorina ja vuodesta 1882 oman lukkari- ja urkurikoulunsa johtajana. Turkuun oli jo aiemmin perustettu vastaavanlainen koulu. Lisäksi hän toimi useiden koulujen musiikinopettajana. Achté kirjoitti musiikkiopin sekä julkaisi koraalikirjoja. Hän sävelsi muutamia orkesteri- ja kuoroteoksia, jotka ovat täysin kadonneet ohjelmistoista." $
 "http://ldf.fi/nbf/p2380" $ "http://ldf.fi/nbf/biography/p145913" $ "Kreikan kirjallisuuden professori Ivar August Heikel tutki erityisesti kirkkoisien kirjoituksia ja julkaisi Berliinin tiedeakatemian tilauksena tekstikriittisen kirkkoisä Eusebios-edition, jota alan tutkijat käyttävät yhä. Heikel oli pitkäaikainen jatko-opiskelijoista huolehtiva yliopiston opettaja, uuttera hallintomies sekä yliopiston tunnetuimpia ja vaikutusvaltaisimpia henkilöitä 1800- ja 1900-luvun vaihteessa. Paitsi erityistutkimuksiaan Heikel kirjoitti yhteiskunnallisia pamfletteja, oppi- ja sanakirjoja, käännöksiä sekä kulttuuri- ja oppihistoriaa ja muistelmia." $
 "http://ldf.fi/nbf/p2380" $ "http://ldf.fi/nbf/biography/p145914" $ "Suhteellisen vaatimaton ruotsinkielinen kotitausta, opiskeluaikojen Saksasta saadut sosiaalipoliittiset aatteet sekä halu vaikuttaa yhteiskuntaan opetuksen, valistuksen ja aktiivisen kansalaistoiminnan kautta tekivät I. A. Heikelistä yhteiskuntakriittisen kirjoittajan, joka esitti sosiaalisia uudistuksia estääkseen sosialismin leviämistä. Heikelin oppilaiksi tunnustautuivat niin historioitsija, tilastotieteilijä ja merkittävä vasemmistolainen poliitikko Edvard Gylling kuin antiikin Rooman historian tutkija, äärioikeistolaisen yliopistoliikkeen taustahahmo Herman Gummerus." $
 "http://ldf.fi/nbf/p2380" $ "http://ldf.fi/nbf/biography/p145915" $ "Heikel väitteli tohtoriksi 1885, ja hänet nimitettiin Kreikan kirjallisuuden dosentiksi ja 1888 professoriksi. Yliopistovirkojensa lisäksi hän opetti helsinkiläisissä kouluissa 1930-luvulle saakka. Heikel toimi kahteen kertaan yliopiston rehtorina 1907 – 1911 ja 1920 – 1922 ja rehtorikausien välissä myös historiallis-kielitieteellisen osaston dekaanina." $
 "http://ldf.fi/nbf/p2380" $ "http://ldf.fi/nbf/biography/p145916" $ "Asioihin paneutuva ja seurallinen Heikel oli ahkerasti kirjeenvaihdossa ulko- ja kotimaisten kollegojen sekä opinto- ja tutkimusmatkoista raportoivien opiskelijoiden kanssa. Hänen kirjeenvaihtoaan Berliinin tiedeakatemian johtavien tutkijoiden kanssa on julkaistu Saksassa 1980-luvulla. Heikelin kansalaistoiminta ulottui kansa- ja oppikoulujen johtokunnista tieteellisten ja kulttuurijärjestöjen jäsenyyksiin sekä valtiopäiväedustukseen pappissäädyssä 1904-1906." $
 "http://ldf.fi/nbf/p2380" $ "http://ldf.fi/nbf/biography/p145917" $ "Heikel osasi horatiusmaisesti yhdistää huvin ja hyödyn. Kirjeenvaihdon lisäksi sitä todistaa muun muassa se, että häämatkalla Saksaan, Ranskaan ja Italiaan häntä avusti kirjastoissa kreikkalaisia käsikirjoituksia lukemaan opetellut puoliso. Heikelin pettymykseksi tällä ei tuohon aikaan ollut naisena asiaa Vatikaanin kirjastoon." $
 "http://ldf.fi/nbf/p2380" $ "http://ldf.fi/nbf/biography/p145918" $ "Heikelin kirjallinen tuotanto valmistui paljolti Espoon Vasikkasaareen rakennetulla huvilalla. Vuodesta 1936 lähtien työn alla oli Helsingin yliopiston 300-vuotisjuhliin tilattu yliopiston historia, jonka kirjoittajaksi valittu professori Gunnar Suolahti oli kuollut joulukuussa 1933. Yli 40 vuotta aikaisemmin Heikel oli kirjoittanut klassillisten kielten oppihistorian sarjaan Åbo Universitets lärdomshistoria. Tilaustyö, jonka korjausvedoksia tyttärenpoika, akateemikko Erik Allardt muistelee lojuneen huvilan joka kolkassa, valmistui ajoissa ja on edelleen käyttökelpoinen hakuteos." $
 "http://ldf.fi/nbf/p2380" $ "http://ldf.fi/nbf/biography/p145919" $ "Vasikkasaaren rannassa sijaitsevan puisen Poseidonin temppelin Heikelille rakennutti vaatimattomista yhteiskuntaoloista pankinjohtajaksi ja mesenaatiksi edennyt appi Abel Landén vävynsä pitkän ulkomaanmatkan aikana 1897. Allardtin mukaan temppeli ilmensi 1800-luvulla laajentuneen kauppiasporvariston tarvetta korostaa merkitystään. Samaa tarvetta ei ollut Heikelillä, sillä hänen päivälliskeskusteluissaan antiikki ei ollut keskeinen aihe." $
 "http://ldf.fi/nbf/p2679" $ "http://ldf.fi/nbf/biography/p150947" $ "Kemi-yhtiön metsäpäälliköillä on aina ollut legendaarinen maine. Lapin suurimman puunkäyttäjän metsäosaston johtaja oli jo sinänsä poikkeuksellisen vaikutusvaltainen mies, mutta kun työtehtävään yhdistyi vielä Hugo Richard Sandbergin suuri koko, Lapin-tuntemus ja mahtipontinen esiintyminen, se loi katetta lisänimille Iso-Samperi ja Lapin keisari." $
 "http://ldf.fi/nbf/p2679" $ "http://ldf.fi/nbf/biography/p150948" $ "Hugo Richard Sandberg oli papin poika. Hän syntyi 1849 Lapin pitäjässä Varsinais-Suomen ja Satakunnan rajamailla, missä hänen isänsä oli kirkkoherra. Perhe muutti isän työn perässä kolmen vuoden kuluttua Kankaanpäähän. Sandberg kävi koulunsa Vaasassa. Muutama vuosi ylioppilaaksitulonsa jälkeen hän lähti Evon metsäkouluun ja suoritti 1876 metsänhoitajan eli silloisen metsäkonduktöörin tutkinnon. Evon metsäkoulu oli aloittanut toimintansa runsaat kymmenen vuotta aikaisemmin, ja siellä koulutettiin Suomen metsänhoitajat vuoteen 1908, jolloin opetus siirtyi yliopistoon Helsinkiin." $
 "http://ldf.fi/nbf/p2679" $ "http://ldf.fi/nbf/biography/p150949" $ "Sandberg nimitettiin ensin sotilas- ja siviilivirkakunnan puustellien metsien hoitajaksi Viipurin lääniin, mutta hän sai 1880 siirron Metsähallituksen leipiin, Kemijärven hoitokunnan metsänhoitajaksi. Sieltä hän siirtyi puolen vuosikymmenen jälkeen Tornion hoitokuntaan. Hän otti 1894 eron valtion metsänhoitotehtävistä ja siirtyi yksityisen sektorin palvelukseen, Puutavaraosakeyhtiö Kemin metsäpäälliköksi. Tässä tehtävässä hän oli pari vuosikymmentä ja hoiti samalla Kemijoen uittoyhdistyksen uittopäällikön tehtävää. Eläkkeelle Kemi-yhtiöstä Sandberg jäi 1914, mutta jatkoi maailmansodan vuosina vielä työtään Lapissa Rovaniemen seudun hoitokunnissa vs. metsänhoitajana. Sandbergin muutto kohti etelää alkoi 1920-luvun puolivälissä, ensin Mikkelin maalaiskuntaan, sitten Helsinkiin." $
 "http://ldf.fi/nbf/p2679" $ "http://ldf.fi/nbf/biography/p150950" $ "Sandberg tunnettiin kaikkialla Lapissa. Hän oli samoillut Lapin metsissä Pohjanlahden rannikolta Jäämerelle saakka ja tunsi maakuntansa lähes neljänkymmenen Lapissa vietetyn vuoden jälkeen paremmin kuin kukaan. Hän oli tuhansien ihmisten työllistäjä; välillisesti tai välittömästi hänen kauttaan saatiin leipä lähes kaikkiin maakunnan talouksiin. Hän oli sesonkitöiden tarjoaja, ja niihin tarvittiin talvisin ja etenkin muutaman viikon uittokauden aikana tuhansia ihmisiä. Hän oli ankara mutta oikeudenmukainen työnantaja, jolle aiheesta annettiin lisänimi ""leivän isä"". Sandbergin metsäpäällikkökautena hakkuut lisääntyivät hyvin voimakkaasti, ja niin hakkuita kuin puun kuljetuksia piti tehostaa. Sandberg oli innovatiivinen metsäpäällikkö, joka kehitti ja kokeili paljon." $
 "http://ldf.fi/nbf/p2679" $ "http://ldf.fi/nbf/biography/p150951" $ "Sandbergin tunnetuin yritys oli amerikkalaisen veturin hankkiminen Kemijoen latvavesille ja tukkien hinaaminen sen avulla vedenjakajan yli. Hankkeeseen liittyi kaikkia mahdollisia vaikeuksia. Jo veturin kuljettaminen satojen kilometrien päähän tiettömään korpeen oli valtava urakka. Veturi kulki pitkin metsään ja soille raivattua uraa, jota kymmenet miehet pitivät kunnossa. Sopivia polttopuita ja vettä veturin höyrykattilaan oli talvipakkasilla lähes mahdotonta saada syvästä lumesta ja jäätyneistä vesistöistä. Veturi saatiin kuitenkin käyttöön, ja se veti 1912 - 1914 kaikkiaan yli 60 000 tukkia vedenjakajan yli Kemijoen varteen. Ensimmäisen maailmansodan puhjettua ja Sandbergin jäätyä eläkkeelle veturikuljetukset loppuivat ja ura vetureineen jäi muistoksi menneistä ajoista." $
 "http://ldf.fi/nbf/p2679" $ "http://ldf.fi/nbf/biography/p150952" $ "Metsäpäällikön tehtäviin kuului 1900-luvun vaihteessa kuin luonnostaan osallistuminen yhteiskunnallisten asioiden hoitoon. Sandberg oli talonpoikaissäädyn edustajana vuoden 1900 säätyvaltiopäivillä. Suomen itsenäistymisen jälkeen hän toimi kunnallislautakunnan jäsenenä Rovaniemellä ja pian sen jälkeen, tavallaan viimeisenä virkatehtävänä, hän oli metsähallituksen organisaatiota uudistaneessa toimikunnassa. Hän oli asemansa vuoksi sopiva henkilö värväämään nuoria miehiä jääkäreiksi Saksaan ja osallistui itse vapaussotaan Rovaniemen seudulla." $
 "http://ldf.fi/nbf/p2679" $ "http://ldf.fi/nbf/biography/p150953" $ "Hugo Richard Sandberg liikkui metsissä työnsä takia, mutta myös vapaa-aikanaan. Hän oli innokas metsästäjä, Suomen tunnetuimpia karhunkaatajia. Hän ehti kaataa kaikkiaan 43 karhua, mikä edelleen saattaa olla lähellä Suomen ennätystä, ja ainakin kerran oli karhu vähällä kaataa Sandbergin. Vielä 80-vuotispäivänsä 1929 hän vietti metsästysretkellä ystävänsä Karl Fazerin kanssa. Metsästystä varten Sandberg kasvatti suomenpystykorvia. Hän oli kirjoittanut 1890 sen ensimmäisen rotumääritteen. Sandberg liikkui talvisin luonnollisesti hiihtämällä ja oli myös hiihtourheilun tuntija. Hänen kirjoittamansa uraauurtava teos Hiihtourheilu Suomessa (ruotsiksi Den finska skidan i sportens och idrottens tjänst, 1893) ilmestyi 1891. Sandberg osallistui myös metsärajan kasvillisuutta koskeviin tutkimuksiin Lapissa." $
 "http://ldf.fi/nbf/p2763" $ "http://ldf.fi/nbf/biography/p152585" $ "Evert Katila on suomenkielisen musiikkiarvostelun uranuurtaja ja monipuolinen toimittaja, jonka taidoista johtavat suomenkieliset sanomalehdet kilpailivat." $
 "http://ldf.fi/nbf/p2763" $ "http://ldf.fi/nbf/biography/p152586" $ "Hämeenlinnassa kasvanut Evert Katila oli ammatinvalinnassaan pitkään kahden vaiheilla. Ylioppilaaksi 1894 kirjoittanut nuorukainen opiskeli geologiaa yliopistossa Helsingissä ja osallistui vuosien ajan geologisen toimikunnan tutkimuksiin ympäri Suomea. Merkittävä osa ajasta kului myös viulunsoitossa ja sävellyksen ja teorian opinnoissa muun muassa Richard Faltinin ja Jean Sibeliuksen johdolla. Katilasta ei kuitenkaan tullut geologia eikä säveltäjää. Hänestä muokkautui toimittaja ja aikansa ehkä vaikutusvaltaisin musiikkiarvostelija." $
 "http://ldf.fi/nbf/p2763" $ "http://ldf.fi/nbf/biography/p152587" $ "Teräväkynäisen Katilan avustajasuhde helsinkiläiseen Päivälehteen vakiintui jo kesken opintojen syyskuussa 1897. Hän näyttää vastanneen musiikkikritiikeistä lähinnä silloin, kun vanhempi kollega Oskar Merikanto oli estynyt. Herrojen välille muodostui kilpailuasetelma, kun Katila vaihtoi konservatiivisempaan Uuteen Suomettareen 1899. Merikanto hyökkäsi kirjoituksissaan Katilaa vastaan useasti 1901 - 1908. ""On totisesti häpeä, että joku E. K., joka omaa hyvin vähän kokemusta ja opinnoita musiikkiarvostelijan toimeen, ilkeää tulla esille sellaisilla arvosteluilla"", Merikanto jyrisi 20.9.1903 Katilan kritisoitua laulajatar Aino Acktén tulkintataitoja. Ackté konsertoi säännöllisesti Merikannon kanssa. Myöhemmin Katila ja Merikanto korjasivat välinsä." $
 "http://ldf.fi/nbf/p2763" $ "http://ldf.fi/nbf/biography/p152588" $ "Uudessa Suomettaressa Katila nousi nopeasti musiikin pääkriitikoksi ja 1904 myös toimitussihteeriksi, joka editoi toisten toimittajien tekstejä ja päätti niiden painoarvosta. Editointityö opetti hänelle napakkuutta. ""Ei mitään fantiseerausta"", hän opetti nuoremmille kollegoille. Ja jos toimittaja jäi tuskittelemaan, miten päättää artikkelin, Katilalla oli vastaus valmiina: ""Pane siihen piste!"" Yrjö Soinin muistelujen mukaan Katilalla oli Uudessa Suomettaressa viiden huoneen ja keittiön asunto, mutta hän malttoi sisustaa vain yhden huoneen - sängyllä ja kirjahyllyillä. Toimitussihteerin työ oli täysipäiväistä ja taisi osaltaan vaikuttaa siihen, että Katilasta kehittyi originelli vanhapoika." $
 "http://ldf.fi/nbf/p2763" $ "http://ldf.fi/nbf/biography/p152589" $ "Katila kirjoitti musiikista ihailtavan selkeästi ja osasi usein ennustaa sävellysten ja niiden esittäjien taiteellisen arvon kestävyyden. Hän esimerkiksi ymmärsi välittömästi Jean Sibeliuksen vaativimpienkin teosten taiteellisen arvon, mutta ei epäröinyt rusikoida säveltäjän kiistanalaisempaa tuotantoa. Sibeliuksen laulut opuksessa 50 olivat Katilasta ""keinotekoisia ja köyhiä"", kun taas sinfonioita hän piti sävellyksinä, ""joissa mitä syvällisimmällä ja kauas tulevaisuuteen tähtäävällä tavalla käsitellään säveltaiteen korkeimpia tehtäviä""." $
 "http://ldf.fi/nbf/p2763" $ "http://ldf.fi/nbf/biography/p152590" $ "Muista suomalaissäveltäjistä Katilan suosikkeja olivat Leevi Madetoja ja Toivo Kuula. Kun häntä epäiltiin suosikkien suosimisesta, hän osasi vastata nasevasti: ""Suosikkeja pitää olla, mutta pitää osata valita suosikkinsa."" Nuoriin säveltäjiin hän suhtautui rakentavasti, ja hän ymmärsi muun muassa Uuno Klamin ja Yrjö Kilpisen lahjakkuuden jo varhain. Epäilemättä Katila tuki suosikkejaan myös päättäessään apurahojen jaosta monissa luottamustehtävissään. Ulkomaisista säveltäjistä Katilan jumalhahmo oli Ludwig van Beethoven, jonka viimeiset jousikvartetot olivat hänelle musiikin ylin huippu. Richard Wagnerin suhteen hän teki täyskäännöksen. Ensin hän suomi varhaista Wagner-villitystä, ""joka epäilemättä kuolettaa yleisöstä aistin kaikkein siroimpaan taiteeseen"". Myöhemmin hän kuitenkin suomensi Wagnerin Parsifalin libreton." $
 "http://ldf.fi/nbf/p2763" $ "http://ldf.fi/nbf/biography/p152591" $ "Katila oli aluksi harvinaisen vapaa pienessä maassa yleisistä jääviysongelmista. Tilanne muuttui, kun hänet valittiin Suomalaisen Oopperan johtokunnan neuvottelevaksi jäseneksi 1914. Aikalaisten hämmästykseksi hän jatkoi ooppera-arvioiden tekoa ja kirjoitti uutisia jopa oopperan hallinnosta. Tenori Wäinö Solan mukaan Katila oli kutsuttu johtokuntaan vain ""koristeeksi"", mutta hänestä kasvoi vuosikymmenten vieriessä melkoinen vallankäyttäjä kaksoisroolissaan. Sola turhautui täysin miesten julkisessa sananvaihdossa, jossa sanomalehden toimittaja sai aina viimeisen sanan. Suomalaisista oopperoista Katila kirjoitti yleensä rakentavassa hengessä, mutta piikkejäkään ei säästelty. Hän totesi Oskar Merikannon varhaiset yritelmät varsin vähäpätöisiksi eikä lämmennyt Erkki Melartinin Aino-oopperalle. Vasta Leevi Madetojan Pohjalaisia-oopperan ensi-ilta sai häneltä innostuneet kiitokset. Hän jopa kirjoitti erillisen artikkelin todistaakseen arvostelijakollegoiden pienetkin varaukset perusteettomiksi." $
 "http://ldf.fi/nbf/p2763" $ "http://ldf.fi/nbf/biography/p152592" $ "Katila siirtyi 1919 Päivälehden perintöä jatkaneen Helsingin Sanomien ensimmäiseksi toimitussihteeriksi ja musiikkiarvostelijaksi. Katila jäi asumaan Uuden Suomen toimituksen tiloihin ja pahastui kovasti, kun lehti sanoi irti entisen työntekijänsä vuokrasopimuksen. Ratakadulle muuttanut Katila järjesteli kirjat pinoihin lattialle, ja kirjahyllyt jäivät pitkäksi aikaa tyhjiksi. Boheemin vanhanpojan asuntoon pääsivät vain Otto Kotilaisen kaltaiset läheisimmät ystävät, joille Katila tarjoili olutta ja juustoa. Ravintola- ja konserttiympyröissä Katilan henkevyyttä ihailtiin laajemminkin. ""Miten ystävikäs Evert Katila olikaan. Kenet hän kerran päästi piirinsä sisälle, sitä hän ei enää koskaan unohtanut. Hän, jos kukaan, hoiti ja hoivasi ystäväänsä"", Helsingin Sanomissa nuorempana musiikkiarvostelijana työskennellyt säveltäjä Uuno Klami muisteli." $
 "http://ldf.fi/nbf/p2763" $ "http://ldf.fi/nbf/biography/p152593" $ "Helsingin Sanomissa Katila saapui toimitukseen aamuyhdeksältä ja lähti, kun lehti oli valmis. Poikkeuksen tekivät tietysti monet konsertit ja luottamustoimien aiheuttamat kokoukset. Konserttiarviot kirjoitettiin yleensä iltamyöhällä heti seuraavan päivän lehteen Katilan vakioannoksen, kahden olutpullon ja neljän suuren kinkkuvoileivän voimalla. Katila haetti omista teksteistään jopa kuusi oikovedosta ja poistatti näin mahdolliset ladontavirheet; lehden oikolukijoihin hän ei luottanut. Helsingin Sanomissa Katilan mottona oli, että toimitussihteeri lukee lehden aina kokonaan läpi ennen julkaisua. Vain urheilusivut taisivat jäädä vähemmälle. ""Metriä vai sekuntia, metriä vai sekuntia"", hän tuskitteli Pariisin olympialaisten aikaan 1924, kun pronssia ponkaisseen kolmiloikkaajan Vilho Tuuloksen tulos 15,37 välitettiin uutissähkeellä toimitukseen. Koko muu Suomi tiesi kyllä vuoden 1920 olympiavoittajan lajin." $
 "http://ldf.fi/nbf/p2763" $ "http://ldf.fi/nbf/biography/p152594" $ "Katilan ikääntyessä hänen vastustajansa katsoivat hetkensä tulleen, ja hänet pudotettiin pois oopperan johtokunnasta 1930-luvun alussa. Vastaisku tuli, kun kapellimestari Armas Järnefelt keväällä 1936 savustettiin ulos oopperan taiteellisesta johdosta. Katila toivotti Järnefeltille tervemenoa kirjoituksessaan ja leimasi tämän ""yksinvaltiaaksi"", jonka kaudelle oli tyypillistä ""suunnitelmallisuuden puute, päättämätön häilyvyys ja ohjelmattomuus"" sekä uusien oopperoiden laiminlyönti. Katila ehdotti johtokunnan uudistamista asiantuntevilla jäsenillä, ja hänet valittiinkin kiireen vilkkaa uudelleen johtokuntaan. Samalla loppui Katilan teräväkynäisyys oopperahallinnon arvostelijana." $
 "http://ldf.fi/nbf/p2763" $ "http://ldf.fi/nbf/biography/p152595" $ "Uintia harrastanut Evert Katila säilytti pitkään terveytensä. Laihoine jalkoineen ja suurine keskivartaloineen hänen katsottiin muistuttavan hämähäkkiä. Ikä teki lopulta tehtävänsä, ja Katila vapautettiin ensin raskaasta toimitussihteerin tehtävästä ja päästettiin lopulta eläkkeelle 70 vuoden ikäisenä 1942. Kolme vuotta myöhemmin kuolleesta Katilasta jäi jäljelle tuhansia tarinoita boheemista herrasmiehestä ja hänen paradoksaalisista sutkautuksistaan - musiikinrakastajasta, jonka mielestä ""musiikki on kuulematta paras""." $
 "http://ldf.fi/nbf/p2853" $ "http://ldf.fi/nbf/biography/p154153" $ "Karungin kirkkoherran Johan Robert Castrénin lapsista yhteiskunnan huipulle yltivät valtiopäiväedustaja, senaattori ja moninkertainen ministeri Kaarlo Castrén sekä Arthur Castrén. Arthur Castrén vaikutti aluksi Oulun kaupunginhallinnossa, eteni kansanedustajaksi ja senaattoriksi vallankumousvuosina 1917 - 1918 sekä päätti virkauransa Helsingin kaupunginjohtajana." $
 "http://ldf.fi/nbf/p2853" $ "http://ldf.fi/nbf/biography/p154154" $ "Arthur Castrén valittiin kielitaistelun kärjistämässä tilanteessa ruotsinkielisten ehdokkaana Oulun kunnallispormestariksi 1896. Ensimmäisen niin sanotun sortokauden aikana perustuslaillista suuntausta edustanut kunnallispormestari joutui senaatin määräyksestä eroamaan, mutta suurlakon jälkeen 1905 hän palasi jälleen virkaansa. Venäläistämistoimien alettua uudelleen Castrén tunsi virka-asemansa jälleen epävarmaksi, minkä vuoksi hän haki oikeuspormestarin virkaa, ja hänet nimitettiin uuteen toimeensa 1908. Kustaa Hautalan mukaan kyvykkäänä ja ahkerana tunnettu Castrén nautti erityistä suosiota Oulun vähävaraisten keskuudessa. Hän lunasti muun muassa suuren maa-alueen kaupungin läheltä ja jakoi sen köyhemmälle väelle viljeltäväksi. Muutettuaan Oulusta 1919 hän antoi Kastreenin peltoina tunnetun alueen viljelijöilleen." $
 "http://ldf.fi/nbf/p2853" $ "http://ldf.fi/nbf/biography/p154155" $ "Marraskuun lopulla 1917 Arthur Castrén nimitettiin itsenäisyyssenaatin jäseneksi hoitamaan sisäasian toimituskunnan päällikön tehtäviä. Joulukuussa hän valmisteli ehdotusta uudeksi poliisisäännöksi, jotta maassa puhjenneet levottomuudet saataisiin aisoihin. Castrén esitti myös hallituksen käyttöön vahvaa järjestysvoimaa, ja tammikuun lopulla hän julisti senaatin hyväksymänä suojeluskunnat hallituksen joukoiksi. Samoihin aikoihin punaiset nousivat Helsingissä kapinaan. Osa hallituksen jäsenistä pakeni Vaasaan, mutta senaattoreista Castrén, Oskari Wilho Louhivuori, Onni Talas ja E. N. Setälä joutuivat piileskelemään pääkaupungissa huhtikuun puoliväliin saakka." $
 "http://ldf.fi/nbf/p2853" $ "http://ldf.fi/nbf/biography/p154156" $ "Saksalaisten valloitettua Helsingin kaupungissa olevat senaattorit ryhtyivät hoitamaan hallitustehtäviä rintamalinjan eteläpuolella, joten Suomessa toimi jonkin aikaa kaksi senaattia. Helsingin senaatti aloitti heti ensimmäisessä istunnossaan vankikysymyksen hoitamisen. Castrénin esityksestä senaatti määräsi tohtori Antti Tulenheimon huolehtimaan vangeiksi otetuista punaisista. Toukokuun alkuun mennessä valkoinen armeija oli edennyt jo pitkälle itäiseen Suomeen, ja senaatti pääsi kokoontumaan taas yhtenäisenä. Pian sodan päättymisen jälkeen Gustaf Mannerheim pyysi eroa ylipäällikön tehtävistään esittäen syyksi punavankien huonon kohtelun. Castrén puolestaan väitti Mannerheimin sanoneen, että vankeja kohdeltiin liian lievästi, eikä ylipäällikkö ollut tehnyt mitään ehdotuksia vankien kohtelun muuttamiseksi." $
 "http://ldf.fi/nbf/p2853" $ "http://ldf.fi/nbf/biography/p154157" $ "Castrén jatkoi senaattorin tehtäviä myös toukokuussa nimitetyssä J. K. Paasikiven senaatissa marraskuun loppuun 1918. Tuolloin hän aktivoitui Ahvenanmaan kysymyksessä ja totesi senaatille, että Ahvenanmaahan oli suhtauduttu liian välinpitämättömästi. Hän ehdotti, että ahvenanmaalaisten tyytymättömyys hallitukseen oli poistettava erottamalla Ahvenanmaan kihlakunta Turun ja Porin läänistä eri lääniksi. Senaatti julkaisikin ehdotuksen mukaisen asetuksen." $
 "http://ldf.fi/nbf/p2853" $ "http://ldf.fi/nbf/biography/p154158" $ "Arthur Castrénista tuli 1921 Helsingin kaupunginjohtaja. Hänen aikanaan siirryttiin kolmivuotiseen kaupunginvaltuustoon ja lakkautettiin 1931 kaupungin rahatoimikamari. Pääosa sen tehtävistä siirrettiin tuolloin perustetulle kaupunginhallitukselle ja kiinteistölautakunnalle." $
 "http://ldf.fi/nbf/p2853" $ "http://ldf.fi/nbf/biography/p154159" $ "Kaupunginjohtaja suhtautui tiukasti työväestön mielenilmauksiin. Lastaajien lakkoon 1920-luvun lopulla hän vastasi majoittamalla lakkorikkureita kaupungin koleraparakkiin ja Suvilahden kasarmiin. Kun työväenjärjestöt suunnittelivat niin sanottuna punaisena päivänä 1.8.1929 sodanvastaisia mielenosoituksia, hän määräsi palokunnan asemiin mielenosoitusten hajottamiseksi. Lopulta poliisi hajotti mielenosoituksen. Castrén vastusti myös vasemmistolaisen Tiedonantaja-lehden leviämistä. Hänen mielestään oli ""jokaisen isänmaallisesti ajattelevan kansalaisen velvollisuus olla myötävaikuttamatta tämän sanomalehden leviämiseen""." $
 "http://ldf.fi/nbf/p2853" $ "http://ldf.fi/nbf/biography/p154160" $ "Arthur Castrénin kaupunginjohtaja-aika päättyi 1936, kun pahimmat vastakohtaisuudet yhteiskunnassa olivat jo takana ja Suomi valmistautui nauttimaan joksikin aikaa taloudellisen nousun hedelmistä." $
 "http://ldf.fi/nbf/p3051" $ "http://ldf.fi/nbf/biography/p157657" $ "Maatalouden opetuksen kehittämistä pohdittiin 1800-luvulla eri otteisiin. Vuosisadan lopussa otettiin uusi, ehkä odottamatonkin askel liittämällä alan ylin opetus käytännöllistä koulutusta myöten yliopistoon. Agronomien opistotasoisen koulutuksen kytkeminen teoreettiseen yliopistokoulutukseen tuotti omat vaikeutensa alan opettajille, jotka erikoisalojensa pioneereina joutuivat hahmottamaan koulutuksen mallit ja kehittämistarpeet sekä taistelemaan oppiaineensa arvostuksen puolesta. Eräs heistä oli Gustaf Adolf Bredenberg, josta tuli keskeiseen karjatalouteen oleellisesti kuuluvan meijeritalouden yliopisto-opetuksen ja tutkimuksen uranuurtaja." $
 "http://ldf.fi/nbf/p3051" $ "http://ldf.fi/nbf/biography/p157658" $ "Gustaf Adolf Bredenberg syntyi Länsi-Uudellamaalla Bromarvin Östanbergissä merikapteenin kahdeksanlapsisen perheen kolmantena lapsena. Esivanhemmat olivat rusthollareita ja Itämeren laivureita. Isä oli riittävän varakas kouluttamaan lapsensa unohtamatta tyttäriäkään. Gustaf Adolf kävi Helsingissä ruotsalaisen normaalilyseon selviten koulunkäynnistä jokseenkin vaivattomasti. Koulussa hän herätti huomiota myös tenorilaulajan lahjoillaan. Päästyään ylioppilaaksi keväällä 1886 hän valitsi kuitenkin perinteisen yliopisto-opintojen tien ja jatkoi lukuja fyysis-matemaattisessa osastossa pääaineenaan kemia. Hän hankkiutui kuitenkin välillä opiskelemaan myös Mustialan maatalousopistoon, josta valmistui agronomiksi 1890. Yliopiston opettajat vähän ihmettelivät Bredenbergin lukujärjestystä, mutta hän itse on sanonut viihtyneensä Mustialassa hyvin. Yliopistollinen filosofian kandidaatin tutkinto kypsyi valmiiksi pian perässä eli 1891. Opiskelutahti oli kuitenkin ollut tiivis, joten Bredenberg ei ollut paljoakaan ehtinyt osallistua osakuntaelämään eikä seurata myöskään kiihkeää kieliriitaa." $
 "http://ldf.fi/nbf/p3051" $ "http://ldf.fi/nbf/biography/p157659" $ "Tuoreelle agronomi-maisterille löytyi tuota pikaa kotieläin- ja meijeriopin opettajan virka Virolahden Harjun maanviljelys- ja maamieskoulusta. Oppilaitoksen johtaja Karl Enckell - toinen ""mustialiitti"" ja tuleva yliopiston professori aikanaan hänkin - osoitti kaukokatseisuutta järjestämällä Bredenbergille valtion stipendin, jonka turvin tämä saattoi lähteä syventämään opintojaan ulkomaille. Opintomatkat suuntautuivat 1891 - 1892 Skandinavian maihin, Saksaan ja Sveitsiin. Tärkeimmät matkakohteet olivat Kööpenhamina ja Kiel. Kööpenhaminan eläinlääketieteellisessä ja maataloustieteellisessä korkeakoulussa Bredenberg suoritti meijeri- ja kotieläinopin tutkinnonkin 1892." $
 "http://ldf.fi/nbf/p3051" $ "http://ldf.fi/nbf/biography/p157660" $ "Ulkomailta saatua lisäoppia Bredenberg hyödynsi innokkaasti opetustyössään, joka muotoutui hyvin käytännölliseksi eri maatalousoppilaitoksissa. Tieteellisiä virkojahan ei vielä moniin vuosiin ollut tarjolla. Virolahdelta hän siirtyi jo 1894 Inkooseen Västankvarnin kansanopiston johtajaksi ja tilanhoitajaksi sekä kansanopistoon kuuluvan karjanhoitokoulun johtajaksi. Kolmen vuoden kuluttua oltuaan ensin lyhyen jakson opettajana vanhassa oppilaitoksessaan Mustialassa hänestä tuli Karjalan Kurkijoen maanviljelyskoulun meijeriopin opettaja. Mainittu oppilaitos sai juuri tuolloin 1897 uuden johtajan, joka oli - kukapas muu kuin Karl Enckell. Bredenberg palasi 1901 Mustialaan meijeriopin opettajaksi, ja siellä oli seuraavana vuonna Enckellkin virkaatekevänä johtajana." $
 "http://ldf.fi/nbf/p3051" $ "http://ldf.fi/nbf/biography/p157661" $ "Toiminta sekä opettajana, oppilaitosten johtajana että tilanhoitajana eri puolilla Etelä-Suomea antoi Bredenbergille arvokasta käytännöllistä kokemusta. Uuden tiedon nopea ja laaja-alainen levittäminen saattoi olla merkittävä pedagoginen motiivi useille viranvaihdoille, joihin vanhemmalla kollegalla Enckellillä myös oli ilmeinen vaikutus. Bredenberg oli vitaalinen ja liikkuvainen persoona, joka ei aivan vielä ollut halukas asettumaan paikoilleen, vaikka oli 1890-luvun puolivälissä perustanut perheen." $
 "http://ldf.fi/nbf/p3051" $ "http://ldf.fi/nbf/biography/p157662" $ "Aikansa maatalousoppilaitoksia kiertänyt Bredenberg sai 1903 nimityksen valtion voilaboratorion johtajaksi Hankoon. Nyt oli edessä jo sijoittuminen lähelle kotimaisemia ja pidempiaikainen kiinnittyminen tehtävään, joka ruokki hänessä myös tieteellistä kiinnostusta vointuotannon salaisuuksiin. Yliopiston nuori maanviljelys-taloudellinen osasto nimittäin tarvitsi lisääntyviin tehtäviinsä uusia voimia ja suostutteli innokkaasti Bredenbergiäkin palvelukseensa. Tämä tulikin omien sanojensa mukaan ylipuhutuksi ja ryhtyi 1907 hoitamaan uutta meijeriopin apulaisen virkaa. Tällainen urakäänne vaati toisaalta myös vakavaa paneutumista tutkimustyöhön ja tieteellistä pätevöitymistä, mikä kesti useita vuosia. Siihen liittyi myös uusi opintomatka ulkomaille eli Berliiniin 1909 - 1910. Bredenberg julkaisi 1912 - 1913 väitöskirjan maitorasvahiukkasen rakenteesta sekä pari muuta laajempaa tutkimusta maitorasvoista ja sai sekä tohtoriarvon että vakinaisen nimityksen hoitamaansa virkaan. Ennakkosuosikkina hän selviytyi prosessista vähällä vaivalla, vaikkei itse ollut erikoisen innostunut, sillä hän tähyili myös maataloushallituksen meijeritarkastajan virkaa. Tiedekunnaksi muuttuvan maanviljelys-taloudellisen osaston virkojen uudelleenjärjestelyssä 1920-luvun alussa Bredenbergistä tuli meijeriopin ylimääräinen professori 1921, ja samana vuonna hän sai myös assistentin avukseen." $
 "http://ldf.fi/nbf/p3051" $ "http://ldf.fi/nbf/biography/p157663" $ "Verraten myöhään tutkijanuransa aloittaneen, monista riennoista kiinnostuneen Bredenbergin julkaisutoiminta oli valtaosalta käytännöllistä. Väitöskirjaa silloiset asiantuntijat pitivät kelvollisena, mutta kokonaisuudessaan tieteellinen tuotanto oli rajoittunutta ja varsinkin meijeribakteriologia jäi siinä kesannolle. Tutkijanroolia selvästi tärkeämpi oli Bredenbergin panos akateemisena opettajana. Hän pyrki vaikuttamaan laajasti paitsi ylioppilaisiin myös meijeriväen syviin riveihin. Tämä näkyi ahkerana yleistajuisena kirjoitteluna maatalousalan ammattilehdissä ja päivälehtien avustamisena. Ylioppilaistaan hän piti isällistä huolta ja hyväksyi myös opiskelijoiden huomattavan naisistumisen, mitä oli ensin kritisoinut. Nuoruusvuosien aktiivinen käytännön maatalousopettajan työ yli kielirajojen epäilemättä vahvisti hänen kielellisiä valmiuksiaan. Hän pystyi luennoimaan myös suomeksi täysin vaivattomasti, mikä oppilaiden suulla todistettiin: ""Tiedetään, että Bredenberg on ruotsinkielinen, mutta ei sitä mistään huomaa."." $
 "http://ldf.fi/nbf/p3051" $ "http://ldf.fi/nbf/biography/p157664" $ "Bredenberg kuului lukuisten maatalous- ja erityisesti meijerialan järjestöjen ja yhdistysten hallintoelimiin, ja hänet nähtiin usein maatalousnäyttelyissä ryhmänjohtajana ja palkintotuomarina. Hän ennätti harrastaa myös politiikkaa ja oli yksi harvoista professoreista, joka istui myös eduskunnassa. Poikkeusoloihin osunut parlamentaarinen ura jäi kuitenkin lyhyeksi. Uudenmaan vaalipiiristä Ruotsalaisen Kansanpuolueen edustajana 1913 valittu Bredenberg osallistui käytännössä vain vuoden 1914 valtiopäiville ja niiden maatalousvaliokunnan työhön, sillä syttynyt ensimmäinen maailmansota ja Venäjän kiristynyt ote Suomesta halvaannuttivat eduskunnan työskentelyn. Eduskuntatyöhön Bredenberg ei myöhemmin enää palannut, mutta toimi kyllä suomenruotsalaisten kansankäräjien sekä puolueensa Helsingin paikallisosaston hallinnossa. Syntymäpitäjässään Bromarvissa Bredenberg osallistui moniin kunnallisiin tehtäviin ja sovelsi kotitilan osaomistajana laajoja tietojaan ja kokemustaan tilan viljelyyn." $
 "http://ldf.fi/nbf/p3051" $ "http://ldf.fi/nbf/biography/p157665" $ "Professorin virastaan Bredenberg jäi eläkkeelle 69-vuotiaana syyskuussa 1934, mutta hoiti vanhaa virkaansa vielä koko seuraavan lukuvuoden. Hän eli sen jälkeen vielä parikymmentä vuotta lähes loppuun saakka pirteänä. Lähes 90-vuotiaana kuollut vanhus sai viimeisen leposijan Bromarvin kirkkomaalta." $
 "http://ldf.fi/nbf/p3058" $ "http://ldf.fi/nbf/biography/p157797" $ "Johan Jacob (Jac.) Ahrenberg oli aikansa taide- ja kulttuurielämän monipuolinen vaikuttaja. Hän oli paitsi arkkitehti, kuvataiteilija ja taiteellinen suunnittelija myös kirjailija, joka julkaisi romaaneja ja muistelmateoksia sekä käsitteli arkkitehtuuria, taideteollisuutta ja kuvataidetta kriittisissä ja poleemisissa kirjoituksissaan. Ahrenbergin lähes unohduksiin jääneistä novellikokoelmista ja romaaneista on pidetty onnistuneimpina niitä, joiden aiheet ovat Ahrenbergin omalta kotiseudulta, Itä-Suomesta, tai sivuavat sitä. Parhaiten ovat aikaa kestäneet hänen vanhoilla päivillään kuutena osana julkaisemansa värikkäät, joskin epätasaiset ja -tarkat muistelmaesseet." $
 "http://ldf.fi/nbf/p3058" $ "http://ldf.fi/nbf/biography/p157798" $ "Viipurilaisen Johan Jacob (Jac.) Ahrenbergin isä oli koulumies ja konservatiivinen kirkollisuuden kannattaja, epäsovinnainen äiti toimi herätysliikkeen piirissä ja arvosteli virallista uskonnollisuutta. Ahrenbergin kehitykseen vaikutti kuitenkin niitä enemmän kodin kulttuuriharrastukset, esimerkiksi äidin kiinnostus kansankulttuuriin." $
 "http://ldf.fi/nbf/p3058" $ "http://ldf.fi/nbf/biography/p157799" $ "Ystävänsä arkkitehti Theodor Höijerin innostamana ylioppilas Ahrenberg päätyi opiskelemaan arkkitehtuuria Tukholman Kuninkaalliseen vapaiden taiteiden akatemiaan, jossa arkkitehtuurin professorina oli Fredrik Wilhelm Scholander. Vesivärimaalauksella, koristetaiteella ja kirjallisilla tuotteilla oli vahva sija opettajan toiminnassa, joka oli hyvä esikuva Ahrenbergin laaja-alaisille esteettisille harrastuksille. Koulutusta täydensivät opintomatkat Keski-Eurooppaan, Balkanille ja Pohjois-Afrikkaan." $
 "http://ldf.fi/nbf/p3058" $ "http://ldf.fi/nbf/biography/p157800" $ "Ahrenberg pääsi heti ammattiuransa alussa 1870-luvun toisella puoliskolla mukaan rakentamaan lähinnä kansainvälisiä näyttelyareenoja varten kansallista, teollisesti, taiteellisesti ja sivistyksellisesti kehittynyttä ""Suomi-kuvaa""." $
 "http://ldf.fi/nbf/p3058" $ "http://ldf.fi/nbf/biography/p157801" $ "Ahrenberg, insinööri Robert Runeberg (1846 - 1919) ja kenraali Julius af Lindfors muodostivat kolmikon, joka suunnitteli ja organisoi Suomen näyttelytoiminnan Pariisin maailmannäyttelystä 1878 Kööpenhaminan teollisuus- ja taidenäyttelyyn 1888. Ahrenberg järjesti näyttelymiljöitä ja piirsi huonekaluja ja tekstiilejä, jotka saattoi tunnistaa eurooppalaisiksi, mutta jotka samalla tarjosivat suomalaisia erikoispiirteitä. Hän seurasi aikansa virtauksia pyrkiessään kehittämään kansallista tyyliä kansanomaisen aineiston pohjalta. Suomessa hän kuuluu yhdessä ystävänsä taiteilija Fanny Churbergin ja tämän perustaman Suomen Käsityön Ystävien kanssa suuntauksen alullepanijoihin, vaikka vieraantui myöhemmin tästä fennomaanisesta piiristä ja läheni professori ja taidepoliitikko Carl Gustaf Estlanderin edustamaa liberaalia taideteollista suuntaa." $
 "http://ldf.fi/nbf/p3058" $ "http://ldf.fi/nbf/biography/p157802" $ "Näyttelyarkkitehtina tai -komissaarina Ahrenberg osasi myös neuvotella ja vaikuttaa viranomaisiin, eikä vähiten venäläisiin näyttelyviranomaisiin, jotka viime kädessä määräsivät, miten Suomi sai esiintyä. Viipurin monikansallisessa ilmapiirissä kasvaneena Ahrenbergilla oli hyvä kielitaito. Hän soveltui tämän takia tehtäviin, jotka edellyttivät yhteydenpitoa keisarivallan venäläisiin edustajiin. Hänelle uskottiin keisari Aleksanteri III:n Lappeenrannan sotilasharjoituksiin 1885 suuntautuneen vierailun puitteiden suunnittelu ja toteutus sekä keisariperheelle myöhemmin lahjoitetun Langinkosken kalastusmajan sisustuksen suunnittelu. Ahrenberg loi näissä kohteissa hallitsijoille ""suomalaisen"" miljöön soveltamalla perinteellisistä esinemalleista ja karjalaisista tekstiilikuoseista poimittuja aiheita." $
 "http://ldf.fi/nbf/p3058" $ "http://ldf.fi/nbf/biography/p157803" $ "Yleisten rakennusten ylihallituksen arkkitehdin työstä suuri osa tapahtui suunnittelijakollektiivin jäsenenä, mutta Ahrenbergin nimissä on lukuisia itsenäisiäkin projekteja. Lyseot, tyttökoulut ja seminaarirakennukset muodostavat valtaosan hänen virkatuotannostaan; yksityistöiden joukossa on useita kirkkoja ja yhteiskouluja. Arkkitehtina Ahrenberg oli johdonmukainen eklektikko, joka etsi suunnitelmiinsa vaikutteita länsimaisen kulttuurin suuresta muoto- ja tyylivarastosta. Periaatteessa hän oli jo koulutuksensakin vuoksi klassisisti, ja tämän kantansa hän ilmaisi myös kirjoituksissaan propagoiden muun muassa Carl Ludvig Engelin tyyliä ja rakennustapaa ajankohtana, jolloin vuosisadan vaihteen kansallisromantiikka teki tuloaan. Kannanotto ei estänyt häntä itseään välillä kokeilemasta gotiikan muotoja, kuten Kajaanin puurakenteisessa kirkossa tai joidenkin tyttökoulujen rakennuksissa. Ahrenbergin näkökulma aikakauden arkkitehtuuriin ja taide-elämään ei ole yksinkertaisesti määriteltävissä. Pääasiassa hän vaikuttaa konservatiivilta, joka vastusti vuosisadan vaihteen klassillisen perinteen rikkojia, mutta toisaalta hänessä on myös nähty uuden suunnan kannattaja." $
 "http://ldf.fi/nbf/p3058" $ "http://ldf.fi/nbf/biography/p157804" $ "Ahrenberg on ensimmäinen suomalainen arkkitehti, joka ymmärsi rakennusmuistomerkkien restauroinnin järjestelmällisenä, historiallisen merkityksen motivoimana korjaustyönä. Turun tuomiokirkossa on säilynyt hänen Torsten Stålhandsken, Åke Tottin ja Kankaisten hautakappelin restaurointinsa, joka palautti historiallisille interiööreille niiden Turun palossa menetetyn arvon. Ahrenberg ei hyljeksinyt historiallista asiatietoa, mutta noudatti tarpeen vaatiessa 1800-luvulla tavallista, myöhemmin voimakkaasti arvosteltua tyylirestauroinnin periaatetta. Keskiajan tutkija Emil Nervander, jonka piti yhdessä Ahrenbergin kanssa laatia Taivassalon kirkon restaurointisuunnitelma, arvosteli liian ylimalkaista suhtautumista korjattavan kohteen ominaisuuksiin ja huomautti, ilmeisesti juuri yhteistyökumppaniaan ajatellen, ettei ""yksikään elävä arkkitehti"" ollut vaivautunut tutustumaan Suomen Muinaismuistoyhdistyksen keräämään historialliseen aineistoon. Muinaismuistoyhdistys edusti suomalaiskansallista suuntaa, jolle kosmopoliitti ja ruotsalaisen kulttuurin ihailija Ahrenberg ei lämmennyt." $
 "http://ldf.fi/nbf/p3058" $ "http://ldf.fi/nbf/biography/p157805" $ "Kirjailijanuransa Ahrenberg aloitti julkaisemalla 1870 Helsingfors Dagbladissa ja Finsk Tidskriftissä matkakirjeitä ja pieniä novelleja, jotka olivat kokoelmien På studieresor (Opintomatkoilla, 1878) ja På främmande botten (Vieraalla maalla, 1880) pohjana. Ahrenberg löysi 1880-luvulla omaksi aihepiirikseen kotiseutunsa Itä-Suomen, jonka aiheita hän käsittelee muun muassa novellikokoelmissaan Hemma (Kotona, 1887) ja Österut (Idästä, 1890) sekä kertomuksessaan Hihuliter (1889). Merkittävin hänen Itä-Suomea kuvaavasta tuotannostaan on romaani Stockjunkarn (Tukkijunkkari, 1892). Näiden välissä hän julkaisi ylhäisön elämää 1700-luvulla käsitelleen kirjemuotoisen novellin Anor (1891)." $
 "http://ldf.fi/nbf/p3058" $ "http://ldf.fi/nbf/biography/p157806" $ "Ahrenbergin parhaina teoksina on pidetty romaaneja Familjen på Haapakoski (Haapakoskelaiset, 1893) ja Vår landsman (Kansalaisemme, 1897), joissa kuvataan venäläistyneitä suomalaisia upseereita ja heidän perheitään ja jotka nekin osaltaan liittyvät nimenomaan Itä-Suomeen. Niiden saamaan suosioon vaikutti varmaankin myös se, että niissä käytettiin esikuvana Suomen ministerivaltiosihteerin Woldemar von Daehnin perhettä. Ahrenberg itse ""siteeraa"" Människor som jag känt -kokoelmassaan von Daehnin kommenttia Ahrenbergin luovuttaessa tälle Haapakoski-teoksensa eksemplaarin: ""Hm! Kiitän, hm! Olen sen jo lukenut. Arkkitehti on käyttänyt minua hyväkseen, kyntänyt minun vasikoillani."" Ahrenbergin kaksi viimeistä teosta, historialliset romaanit Med styrkans rätt (Vahvemman oikeudella, 1899) ja Rojalister och patrioter (Kuninkaan ja isänmaan puolustajia, 1901) olivat edellisiä kirjoja heikompia ja saivat viileän vastaanoton." $
 "http://ldf.fi/nbf/p3058" $ "http://ldf.fi/nbf/biography/p157807" $ "Ahrenbergin teokset olivat aikanaan suosittuja ja niitä käännettiin myös suomeksi ja muillekin kielille. Nyttemmin ne kuitenkin ovat pääasiassa jääneet unohduksiin; klassikoiksi niistä ei ole ollut. Aikalaisarvioissa todettiin Ahrenbergin vilkas mielikuvitus ja sujuva kynä mutta myös juonen kehittelyn puutteellisuudet ja kielen epätäsmällisyys." $
 "http://ldf.fi/nbf/p3058" $ "http://ldf.fi/nbf/biography/p157808" $ "Ahrenberg on muistelmateoksessaan Människor som jag känt kuvannut henkilögallerian, jonka kautta valottuvat myös hänen omat matkansa, ammatilliset ja sosiaaliset kontaktinsa, erilaiset työtehtävänsä ja opintonsa. Ahrenbergin tuttavuuksiin kuuluivat Troijan kaivauksillaan kuuluisaksi tullut Heinrich Schliemann, venäläinen taiteilija Vasili Vereshtshagin, Ivan Turgenev, Viktor Rydberg, Pariisin oopperan arkkitehti Charles Garnier ja normandialainen kreivi Arthur de Gobineau, jonka germaaneja ihannoivasta rotuopista hän omaksui ideoita. Kotimaassa hän liikkui kulttuurin ja politiikan keskeisissä piireissä ja laati luonnekuvat Zachris Topeliuksesta, ministerivaltiosihteereistä Woldemar von Daehnistä ja Victor Napoleon Procopèsta, joistakin kenraalikuvernööreistä, Albert Edelfeltistä, Fredrik Paciuksesta, kansanrunouden tutkija Julius Krohnista, kuvanveistäjä Robert Stigellistä ja teatterinjohtaja Kaarlo Bergbomista. Ahrenberg, joka ajatteli kansankulttuurin vaikuttaneen merkittävästi henkiseen kehitykseensä, laati henkilökuvat myös kahdesta lapsuudenkotinsa palvelijasta sekä metsästäjä Ignoi Vornasesta. Vornasen luona hän tutustui taiteilija Severin Falkmanin kanssa Karjalan erämaihin ja sen ihannoituun kansaan." $
 "http://ldf.fi/nbf/p3058" $ "http://ldf.fi/nbf/biography/p157809" $ "Ahrenberg kirjoitti ahkerasti Helsingfors Dagbladiin, Nya Presseniin, Hufvudstadsbladetiin ja aikakauslehti Finsk Tidskriftiin. Kun kenraalikuvernööri Nikolai Bobrikov lakkautti 1900 Nya Pressenin, Ahrenberg perusti Dagligt Allehanda -nimisen lehden, jota hän onnistui pyörittämään sensuuria pakoillen suunnilleen vuoden verran ennen kuin sekin lakkautettiin. Ahrenberg avusti myös aikakauslehti Teknikerniä." $
 "http://ldf.fi/nbf/p3058" $ "http://ldf.fi/nbf/biography/p157810" $ "Jac. Ahrenbergin vaimo Widolfa oli taidemaalari, johon hän oli tutustunut opiskeluaikanaan Tukholman taideakatemiassa. Tytär Signe, naimisissa Tandefelt, oli myös taiteilija, joka tunnetaan erityisesti taidearvostelijana. Tyttärenpoika Kaj Franck, jolle äidinisän taiteellinen ja henkinen perintö oli ilmeisen tärkeä, on Suomen taideteollisuuden tunnetuimpia muotoilijoita." $
 "http://ldf.fi/nbf/p30691" $ "http://ldf.fi/nbf/biography/p98664" $ "Vihittiin papiksi 30.7.1865, määrättiin Lappeen kirkkoherran apulaiseksi." $
 "http://ldf.fi/nbf/p30691" $ "http://ldf.fi/nbf/biography/p98667" $ "Loviisan syntyneiden ja kastettujen luettelon mukaan on syntymäaika korjattu muodosta 30.1.1840 muotoon 22.1.1840. Lappeen kuolleiden ja haudattujen luettelon mukaan on kuolinaika korjattu muodosta 12.3.1869 muotoon 18.3.1869. YoM2 mukaan opiskeli Borgå gymnasiumissa; teologinen erotutkinto 1864." $
 "http://ldf.fi/nbf/p30791" $ "http://ldf.fi/nbf/biography/p99443" $ "Koulunopettaja 1859; vihittiin papiksi 3.4.1862, määrättiin Kumlingen kirkkoherran apulaiseksi; Liedon kappalaisen sijainen 23.3.1863, armovuoden saarnaaja 2.8.1865; Vanajan kansakoulun opettaja syyslukukauden 1865; Liedon armovuodensaarnaaja 1866, kappalainen 18.4.1866; Auran (Prunkkalan) kappalaisen sijainen 15.4.1868; Bromarvin kirkkoherra 3.12.1881." $
 "http://ldf.fi/nbf/p31044" $ "http://ldf.fi/nbf/biography/p101455" $ "Oulun tyttökoulun vt. 1. opettaja helmikuussa 1864; vihittiin papiksi 31.7.1867, määrättiin Haukiputaan kappalaisen apulaiseksi; Pudasjärven kirkkoherran vir. armovuodensaarnaaja 19.5.1869; Inarin kappalainen 6.4.1870; Saarijärven kirkkoherran apulainen 1874; Sotkamon kappalainen 1.5.1876; Saarijärven kirkkoherran apulainen 1877; Uudenkirkon kappalainen (Viipurin lääni) 28.4.1887; Saarijärven kappalainen 25.10.1894, vt. kirkkoherra 15.2.1908." $
 "http://ldf.fi/nbf/p31045" $ "http://ldf.fi/nbf/biography/p101462" $ "Vihittiin papiksi Porvoossa 10.2.1874, määrättiin Saarijärven kirkkoherran apulaiseksi; Parikkalan kirkkoherran apulainen 5.12.1874; Saarijärven vt. kirkkoherra 28.4.1877, kirkkoherran apulainen 1.12.1877, kirkkoherran apulainen 4.4.1879; Karstulan vt. kappalainen 15.12.1879, kirkkoherran apulainen 24.8.1882; Joutsan kappalainen 15.11.1883; Heinolan maaseurakunnan kappalainen 11.11.1887; Padasjoen kirkkoherra 17.1.1899." $
 "http://ldf.fi/nbf/p3310" $ "http://ldf.fi/nbf/biography/p162322" $ "Carl von Bonsdorff teki pitkän uran Aleksanterin, sittemmin Helsingin yliopiston historian professorina. Hän julkaisi muun muassa uraauurtavan tutkimuksen Turun kaupungin 1600-luvun historiasta sekä neliosaisen elämäkerran Gustaf Mauritz Armfeltista." $
 "http://ldf.fi/nbf/p3310" $ "http://ldf.fi/nbf/biography/p162323" $ "Historiantutkija Carl von Bonsdorff syntyi laajaan akateemiseen ( Bonsdorff) sukuun, jossa oli ollut professoreita edellisissä sukupolvissa 1700-luvulta lähtien ja jossa heitä oli myös myöhemmissä polvissa. Carl Gabriel syntyi piirilääkäri Carl Edvard ja Hilda Fredrika von Bonsdorffin perheeseen Kangasalla 1862. Perhe muutti pian Tampereelle, missä Carl kävi yläalkeiskoulun; ylioppilaaksi hän pääsi Turun klassillisesta lyseosta 1880. Kesät vietettiin Kangasalla, missä Carl oppi suomen kielen. Kaksikielisenä hänestä ei tullut kieli-intoilijaa. Nuorempana hän oli taipuvainen fennomaniaan, vanhemmiten kääntyi ruotsinmielisyyteen. Yliopiston opettajana hän luennoi molemmilla kielillä ja ohjasi oppilaitaan näiden äidinkielellä." $
 "http://ldf.fi/nbf/p3310" $ "http://ldf.fi/nbf/biography/p162324" $ "Turun klassillisen lyseon historian opettajana oli historioitsija K. K. Tigerstedt, joka innosti menneisyydestä muutenkin kiinnostuneen pojan opiskelemaan yliopistossa juuri historiaa ja jatkamaan opettajan mieliaikakauden 1600-luvun tutkimuksia. Lisävirikkeitä hän sai pikkuserkultaan dosentti Ernst Gustaf Palménilta. Carl von Bonsdorff valmistui kandidaatiksi 1884 ja väitteli tohtoriksi 1887 kuningatar Kristiinan aikaisia läänityksiä ja lahjoituksia koskevalla väitöskirjalla, jota varten hän oli tehnyt Ruotsissa tutkimuksia. Työ oli hallintohistoriallinen, mutta myös taloushistoriallinen, mikä suuntaus oli tuolloin jatkuvasti voimistumassa." $
 "http://ldf.fi/nbf/p3310" $ "http://ldf.fi/nbf/biography/p162325" $ "Jo väitöskirjan tekovaiheessa von Bonsdorff oli vedetty mukaan Turun Historiallisen museon aloittamaan 1600-luvun Turkua koskevien asiakirjojen julkaisutyöhön. Hän toimitti neljä nidettä kirkkoneuvoston pöytäkirjoja ja Turun tuomiokirjoja sekä perehtyi koulukaupunkinsa historiaan siinä määrin, että ryhtyi suunnittelemaan Turun historian kirjoittamista 1600-luvun osalta. Työ Åbo stads historia under sjuttonde seklet, jonka painopiste oli hallintohistoriassa, valmistui ensin viitenä vihkona, sitten kaksiosaisena teoksena 1894 ja 1904. Se oli ensimmäinen todella tutkimuksellinen kaupunkihistoriallinen esitys Pohjoismaissa ja osoitti samalla, että kaupunkihistoriaa voidaan tutkia myös aikakausittain. Turun historia aloitti kokonaisen kaupunkihistorioiden kirjoittamisen aallon." $
 "http://ldf.fi/nbf/p3310" $ "http://ldf.fi/nbf/biography/p162326" $ "Turun historiasta von Bonsdorffia alkoi yhä enemmän kiinnostaa yliopiston historia, eikä vähiten sukuperinteiden vuoksi. Samalla hän siirtyi uuteen aikakauteen 1800-luvulle. Häntä ei niinkään innostanut oppihistoria, vaan se murros, mikä yliopistossa tapahtui Suomen siirryttyä Venäjän yhteyteen, sekä murroksen vaikutus opettajakunnan asenteisiin ja sen suhteeseen uuden autonomisen valtion johtoon. Teoksesta Åbo Akademi och dess män 1808 - 1828 valmistui 1912 vuosia 1808 - 1814 koskeva ensimmäinen osa, joka ei kuitenkaan saanut jatkoa. Seuraavaksi von Bonsdorff ryhtyi tutkimaan laajemmin mielialoja Suomessa 1809 - 1814 ( Opinioner och stämningar i Finland 1808 - 1814, 1918) sekä Suomen virkamiesmaailmaa ( Statsmän och dignitärer, interiörer ur ämbetsmannavärlden i Finland vid ryska tidens början, 1921). Näissä töissä yhä keskeisemmäksi henkilöksi nousi Suomen asiain komitean puheenjohtaja Gustaf Mauritz Armfelt, ja kun von Bonsdorff 1930 - 1934 julkaisi neliosaisen, yhteensä yli 2400-sivuisen Armfeltin elämäkerran, voi sanoa kaikkien edellisten töiden oikeastaan olleen pohjatöitä tätä varten." $
 "http://ldf.fi/nbf/p3310" $ "http://ldf.fi/nbf/biography/p162327" $ "1800-luvun alkukymmenien historiaan von Bonsdorffia innosti myös käyttöön saadut laajat keskeisten sukujen kirjekokoelmat. Ne veivät tutkijan mennessään, hän näki niissä henkivän aikakauden tunnelmia ja katsomuksia, jotka parhaiten välittyivät myöhemmälle ajalle suorina lainauksina. Teokset paisuivat ja kysymyksenasettelu jäi vähemmälle, kirjekokoelmista tuli von Bonsdorffille arvo sinänsä. Samaa tekniikkaa käytti saman aikakauden kuvauksissaan Johan Richard Danielson-Kalmari, ja se periytyi myös von Bonsdorffin oppilaille. Von Bonsdorffin teoksista muodostui paljon käytettyjä lähdeteoksia, ja ne avasivat tutkijoille yksityiskokoelmien maailman." $
 "http://ldf.fi/nbf/p3310" $ "http://ldf.fi/nbf/biography/p162328" $ "Carl von Bonsdorffista tuli dosentti 1887 ja Suomen, Venäjän ja Pohjoismaiden historian ylimääräinen professori 1898. Hän hoiti E. G. Palménin virkaa useaan otteeseen, ja hänet nimitettiin Suomen ja Skandinavian historian professoriksi 1915 suurta huomiota herättäneen viranhaun jälkeen. Pahin kilpailija oli dosentti Väinö Voionmaa, ja vastakkain iskivät traditionaaliset (von Bonsdorff) ja modernit (Voionmaa) katsomukset sekä kielipolitiikka. Siirryttyään eläkkeelle 1927 von Bonsdorff jatkoi aktiivista tutkijanuraansa ja julkaisi vielä Armfelt-biografian jälkeen kaksi teosta oman sukunsa merkkimiehistä." $
 "http://ldf.fi/nbf/p3310" $ "http://ldf.fi/nbf/biography/p162329" $ "Carl von Bonsdorff osallistui sukunsa edustajana säätyvaltiopäivien työhön 1888 - 1897 ja 1904 - 1906. Hän oli aktiivisesti mukana perustettaessa 1910-luvulla Åbo Akademia ja toimi muun muassa maakunta-arkistokomiteassa 1917." $
 "http://ldf.fi/nbf/p3352" $ "http://ldf.fi/nbf/biography/p329" $ "Niin sanottuna salonkimaalarina tunnettu Gunnar Berndtson saavutti omana aikanaan suurta menestystä taidokkaan pikkutarkoilla töillään. Kansallisen taidesuuntauksen vallatessa alaa 1800- ja 1900-luvun vaihteessa hän jäi pitkiksi ajoiksi unohduksiin, kunnes 1900-luvun lopun kansainvälisemmät virtaukset ovat nostaneet hänet uudelleen esiin ja menestykseen." $
 "http://ldf.fi/nbf/p3352" $ "http://ldf.fi/nbf/biography/p330" $ "Gunnar Berndtson aloitti taiteilijanuransa maamme taide-elämän mielenkiintoisessa murroskohdassa 1870-luvulla. Siihen asti dominoinut Düsseldorfin koulukunta joutui antamaan tilaa uusille, Pariisista tulleille vaikutteille, ja nuori taiteilijasukupolvi suuntasi kiinnostuksensa kohti uutta taidemetropolia. Berndtson oli ensimmäisiä taiteilijoita, jotka suuntasivat suoraan Pariisiin ilman sivuetappia Saksaan. Lapsuudenystävänsä Albert Edelfeltin houkuttelemana hän saapui kaupunkiin opiskeltuaan aluksi vanhempiensa mieliksi pari vuotta Polyteknillisessä instituutissa. Taideopinnot ulkomailla tulivat mahdollisiksi valtion myöntämän stipendin ansiosta 1876." $
 "http://ldf.fi/nbf/p3352" $ "http://ldf.fi/nbf/biography/p331" $ "Pariisissa ystävykset maalasivat usein yhdessä ja jakoivat sekä ateljeen että opettajan. Ernest Meissonierillä oli Berndtsonin taiteelle erityisen suuri merkitys. Edelfelt vapautui Meissonierin vaikutuksesta varsin pian, mutta Berndtsonin taiteeseen hän jätti pysyvämmät jäljet." $
 "http://ldf.fi/nbf/p3352" $ "http://ldf.fi/nbf/biography/p332" $ "Berndtsonin ensimmäisiä merkittäviä töitä oli epäilemättä Kamarimusiikkia (1878), joka oli niin ikään hänen debyyttinsä salonkitaiteilijana. Maalaus asetettiin näytteille myös kotimaassa, sekä Helsingissä että Viipurissa, ja se herätti runsaasti ihastusta aikansa lehtiarvosteluissa." $
 "http://ldf.fi/nbf/p3352" $ "http://ldf.fi/nbf/biography/p333" $ "Seuraava merkittävä työ ja ensimmäinen, joka pantiin merkille laajemmissa piireissä Pariisissa, oli Taiteentuntijoita Louvressa (1879, Gösta Serlachiuksen taidemuseo, Mänttä). Pikkutarkka teos, joka on tehty Meissonierin hengessä ja selvästi opettajan teoksia jäljitellen, herätti suurta ihastusta julkisuudessa. Maalaus, jota voidaan pitää taiteilijan päätyönä, myytiin Ateneumin kokoelmiin, mutta museo myi sen edelleen omistettuaan sen ainoastaan kolme päivää. Vapaaherra, ministerivaltiosihteeri Emil Stjernvall-Walleen oli osoittanut kiinnostusta maalausta kohtaan ja sai ostettua sen vastoin kaikkia odotuksiaan. Maalaus periytyi sittemmin hänen tyttärelleen Aurora Karamzinille, jolta Gösta Serlachius osti sen 1920-luvun alussa. Samanlainen kohtalo oli monilla muillakin Berndtsonin maalauksilla, eräs toinenkin Ateneumin ostama työ siirtyi toiselle omistajalle. Tämä osoittaa taiteilijan teosten olleen varsin suosittuja jo hänen omana aikanaan." $
 "http://ldf.fi/nbf/p3352" $ "http://ldf.fi/nbf/biography/p334" $ "Varsin suuri menestys tuli myös maalauksen Morsiamen laulu (1881) osaksi. Se esitettiin painettuna Pariisin salongin esitteessä, mikä tapahtui ensimmäistä kertaa suomalaiselle taitelijalle. Teosta esiteltiin lehdessä ja siitä kirjoitettiin noin viidessäkymmenessä ranskalaisessa sanoma- ja aikakauslehdessä. Sitä esiteltiin lehdistössä myös usein jäljennöksinä, mikä oli tuolloin epätavallista. Kansainvälisen kilpailun jälkeen maalauksen osti suomalainen keräilijä Herman Frithiof Antell, ja se kuuluu nykyään Ateneumin Antellin kokoelmiin." $
 "http://ldf.fi/nbf/p3352" $ "http://ldf.fi/nbf/biography/p335" $ "Morsiamen laulu kuvastaa hääseuruetta, joka on juuri lopettamassa juhlapäivällistä. Valo heijastuu sisälle kahdesta ikkunasta vaaleaan huoneeseen. Nuori, valkoiseen pukeutunut morsian on noussut ylös ja laulaa kiitossäkeitä lapsuudenkodilleen. Juhlayleisö on kuvattu psykologisella tarkkuudella, otteella, joka oli uutta Berndtsonin taiteelle. Juhlaliina, posliinit, hopeat, lasit, kukat ja hedelmät on kuvattu mestarillisesti, ilman Berndtsonille tyypillistä liian yksityiskohtaista pensselin käyttöä, joka helposti sai yliotteen hänen taiteessaan. Maalaus oli suuri askel kohti uutta taidemaalausta, ranskalaista impressionismia ja pehmeää värienkäyttöä." $
 "http://ldf.fi/nbf/p3352" $ "http://ldf.fi/nbf/biography/p336" $ "Morsiamen laulun  menestyksen jälkeen Berndtson sai sekä monia muotokuvatilauksia että muita toimeksiantoja. Eniten häntä houkutteli  Le Monde Illustré -lehden toimeksianto lukuisten piirustusten tekemisestä Kairossa käydystä, aikanaan suurta huomiota herättäneestä oikeusprosessista. Berndtsonin hyvä ystävä paroni Delort de Gléon, joka omisti huvilan Kairossa, matkusti hänen kanssaan, ja Egyptin-vierailusta tuli Berndtsonille suuri menestys. Hän sai lukuisia muotokuvatilauksia, ja niistä maksettiin huomattavasti enemmän kuin kotimaassa." $
 "http://ldf.fi/nbf/p3352" $ "http://ldf.fi/nbf/biography/p337" $ "Vietettyään talven Egyptissä Berndtson suunnitteli viettävänsä kesän kotimaassa mutta palaavansa muun muassa niiden lukuisten tilaustöiden takia, joita hän ei ollut ehtinyt maalata. Kohtalolla oli kuitenkin toisenlaisia suunnitelmia hänen varalleen. Palatessaan Suomeen Berndtsonin sanottiin olevan ""parantumattomasti sairas"", ja seuraavat vuodet hän eristäytyi hoitaakseen sairauttaan monissa koti- ja ulkomaisissa terveyskylpylöissä. Sairauden ajateltiin väistyneen 1885, jolloin hän oli voimistunut tarpeeksi pitääkseen muun muassa suuren kansallisen taidenäyttelyn Ritarihuoneella ja maalatakseen tästä vuodesta alkaen sarjan oivallisia muotokuvia. Mallinaan hänellä oli muun muassa morsiamensa ja tuleva puolisonsa Hedvig Cronstedt. Pariskunta avioitui muotokuvan valmistumisvuonna 1887 ja matkusti häämatkalle Etelä-Ranskaan ja Pariisiin." $
 "http://ldf.fi/nbf/p3352" $ "http://ldf.fi/nbf/biography/p338" $ "Berndtsonin saavutti uutta menestystä sekä taiteellisessa että kaupallisessa mielessä. Hän lähestyi jälleen ranskalaista ulkoilmamaalausta ja impressionismin värillistä realismia, jonka on ajateltu soveltuneen hyvin hänen uuteen tyyliinsä. Hän ryhtyi myös opettamaan nuoria taiteilijoita, muiden muassa Magnus Enckelliä, Väinö Blomstedtia, Beda Stjernschantzia ja Ellen Thesleffiä, mikä johti 1891 opettajantoimeen Suomen Taideyhdistyksen piirustuskoulussa. Lisäksi hänet nimitettiin Ateneumin tärkeisiin palkinto- ja hankintalautakuntiin." $
 "http://ldf.fi/nbf/p3352" $ "http://ldf.fi/nbf/biography/p339" $ "1890-luvun alku merkitsi Berndtsonille uutta vahvaa luomiskautta. Maalaus Hänen nimensä (1890), jossa vaimo seisoo mallina lapsuudenkotinsa puutarhassa Kulosaaressa, on osoitus hänen etsimästään uudesta taiteellisesta suunnasta. Hän alkoi lähestyä mallejaan psykologisesta näkökulmasta ja tavoitteli muotokuvauksessaan näiden persoonallisuutta. Vuonna 1891 hän järjesti ensimmäisen ja ainoaksi jääneen yksityisnäyttelynsä Helsingissä." $
 "http://ldf.fi/nbf/p3352" $ "http://ldf.fi/nbf/biography/p340" $ "Uutta näkökulmaa edusti myös Berndtsonin auringossa kylpevä maalaus sisarentyttärestä Karin von Bornista ( Kesä, 1893). Siinä nuori tyttö istuu kesäpaikan laiturilla Pernajan Fantsnäsissä. Maalaus on tehty Berndtsonin tavanomaisesta tyylistä poiketen leveällä pensselillä, ja hän painotti siinä erityisesti auringon valoa ja varjoja." $
 "http://ldf.fi/nbf/p3352" $ "http://ldf.fi/nbf/biography/p341" $ "Vuosina 1892 - 1893 sairaslomalla olleen Berndtsonin sijaisena piirustuskoulun opettajan tehtävässä oli hänen erityisestä anomuksestaan Helene Schjerfbeck. Tuona aikana sairaus sai hänestä uuden otteen, eikä hän enää toipunut. Hän kuoli ainoastaan 40 vuoden ikäisenä 1895. Seuraavana vuonna Ateneum järjesti suuren muistonäyttelyn, mutta tämän jälkeen hän jäi unohduksiin vuoteen 1916 asti, jolloin Ateneum esitteli jälleen suuren kokoelman hänen maalauksiaan. Myöhemmin Turun taidemuseo esitteli hänen töitään vasta 1981 sekä uudelleen 1998, jolloin kyseessä oli laajempi kokonaiskuva hänen tuotannostaan." $
 "http://ldf.fi/nbf/p3352" $ "http://ldf.fi/nbf/biography/p342" $ "Voidaan sanoa, että Berndtson painui pitkiksi ajoiksi unohduksiin. Häntä noteerattiin harvoin sukupolvensa muiden taidemaalareiden ohella. Tämä johtui todennäköisesti pääasiassa siitä, että hänen tuotantonsa oli niin niukkaa ja hajallaan. Lisäksi hän oli epäilemättä poikkeustapaus suomalaisessa taidekentässä: kansainvälisesti suuntautunut taiteilija oli tuomittu jäämään unohduksiin 1800- ja 1900-luvun vaihteen kansallisen taidesuuntauksen myötä. Sittemmin globaalimman näkemyksen vallatessa alaa hänen tuotantonsa on herättänyt jälleen suurempaa mielenkiintoa, ja sen myötä hän on saavuttanut myös suurimman menestyksensä." $
 "http://ldf.fi/nbf/p3564" $ "http://ldf.fi/nbf/biography/p3952" $ "Edvard Fazer oli koulutukseltaan konserttipianisti, mutta hänet tunnetaan ennen kaikkea monipuolisena impressaarina ja oopperanjohtajana. Suomalaisen ooppera- ja tanssitaiteen kehitykseen ratkaisevasti vaikuttanut Fazer perusti Aino Acktén kanssa Suomalaisen oopperan ja baletin. Hän järjesti myös Keisarillisen venäläisen baletin ensimmäisen Euroopan kiertueen 1908." $
 "http://ldf.fi/nbf/p3564" $ "http://ldf.fi/nbf/biography/p3953" $ "Edvard Fazer isä, sveitsiläissyntyinen Eduard Fazer sai porvarinoikeudet Helsingissä 1848 ja perusti oman liikkeen 1856. Edvard Fazer oli perheen kahdeksasta lapsesta viides. Musikaalisesta sisarusparvesta tunnetuimpia ovat Edvardin lisäksi Fazerin musiikkikaupan perustaja Georg Fazer sekä makeis- ja konditoria-alalla menestynyt Karl Fazer." $
 "http://ldf.fi/nbf/p3564" $ "http://ldf.fi/nbf/biography/p3954" $ "Edvard Fazer opiskeli pianonsoittoa Pietarin konservatoriossa. 1880-luvulla hän toimi Helsingissä pianistina ja musiikkipedagogina ja osallistui aktiivisesti pääkaupungin musiikkielämään. Hän oleskeli myös paljon ulkomailla, lähinnä Keski-Euroopassa, missä hän opiskeli pianonsoittoa tunnettujen pedagogien johdolla. Wienissä hänen opettajanaan oli Theodor Leschetizky (1830 - 1915), Weimarissa Bernhard Stavenhagen (1862 - 1914) ja Berliinissä Xaver Scharwenka (1850 - 1924). Lisäksi hän opiskeli ja toimi pianonsoiton opettajana Englannissa. 1890-luvulla Edvard Fazer konsertoi eri puolilla Eurooppaa ja toimi säestäjänä Charles Gregorowitchsin laajalla konserttikiertueella." $
 "http://ldf.fi/nbf/p3564" $ "http://ldf.fi/nbf/biography/p3955" $ "Jo 1890-luvulla pienimuotoista impressaarintoimintaa harjoittanut Edvard Fazer perusti 1902 Hjalmar Grönbergin kanssa pianojen vuokraus- ja myyntitoimiston, joka lakkautettiin jo 1903. Hän perusti kuitenkin toimiston heti uudelleen nimellä Edvard Fazerin pianonvuokraustoimisto ja konserttitoimisto. Myöhemmin, 1917, hän lahjoitti sen toimistoapulaiselleen Helge Mörckille (1888 - 1924)." $
 "http://ldf.fi/nbf/p3564" $ "http://ldf.fi/nbf/biography/p3956" $ "Konserttitoimisto järjesti sekä suomalaisten että ulkomaalaisten taiteilijoiden konsertteja Helsingissä ja muualla Suomessa. Lisäksi Fazer järjesti suomalaisille taiteilijoille esiintymisiä ulkomailla. Konserttitoimiston asiakkaista monet olivat aikansa tunnetuimpia taiteilijoita, kuten Pablo Casals, Jacques Thibaud, Gustav Mahler, Pablo de Sarasate, Fjodor Saljapin ja suomalaisista Jean Sibelius, Armas Järnefelt, Robert Kajanus ja Aino Ackté." $
 "http://ldf.fi/nbf/p3564" $ "http://ldf.fi/nbf/biography/p3957" $ "Elämäntyönsä Fazer teki Suomalaisen Oopperan ja baletin johtajana. Hän perusti Aino Acktén kanssa 1911 Kotimaisen Oopperan - Inhemska Operan, jonka nimi muutettiin 1914 Suomalaiseksi Oopperaksi ja 1956 Suomen Kansallisoopperaksi. Yritystä edelsivät Fazerin vuoroin Armas Järnefeltin ja Aino Acktén kanssa järjestämät yksityiset oopperanäytännöt Suomen Kansallisteatterissa vuodesta 1904 alkaen." $
 "http://ldf.fi/nbf/p3564" $ "http://ldf.fi/nbf/biography/p3958" $ "Fazer oli Suomalaisen Oopperan johtajana sen perustamisesta alkaen vuoteen 1938 ja johtokunnan jäsen kuolemaansa asti 1943. Aluksi ilman palkkaa työskennellyt Fazer jopa rahoitti oopperan toimintaa omista varoistaan. Monitaitoinen johtaja osallistui myös käytännön työhön ja toimi tarvittaessa harjoitusten säestäjänä, ohjaajana sekä apuna erilaisissa käytännön tehtävissä." $
 "http://ldf.fi/nbf/p3564" $ "http://ldf.fi/nbf/biography/p3959" $ "Edvard Fazerilla oli tärkeä rooli myös tanssitaiteen tunnetuksi tekijänä. Klassisen baletin ohella hän seurasi 1900-luvun alussa syntynyttä vapaata tanssia ja järjesti suomalaisten tanssijoiden esityksiä. Hänen konserttitoimistonsa järjesti myös vapaan tanssin pioneerin Isadora Duncanin vierailun Helsinkiin 1908. Fazerin laaja-alaisuudesta kertoo, että hän kävi 1930-luvun alussa katsomassa ekspressionistisen tanssin uranuurtajan Rudolf Labanin esitystä. Hän suhtautui esitykseen varauksellisesti, mutta halusi silti nähdä koreografin, josta Euroopassa tuolloin puhuttiin paljon." $
 "http://ldf.fi/nbf/p3564" $ "http://ldf.fi/nbf/biography/p3960" $ "Impressaarina Fazer tunnetaan ehkä parhaiten pietarilaisen Mariinskin baletin Pohjoismaihin ja Keski-Eurooppaan suuntautuneiden kiertueiden järjestäjänä (1908 - 1910). Venäjä oli tuolloin Euroopan baletin keskus, mutta venäläiset balettiryhmät eivät olleet aiemmin esiintyneet maan rajojen ulkopuolella. Fazerin johtaman seurueen kokoonpano vaihteli vuosittain, ja ryhmässä esiintyivät muun muassa Anna Pavlova, Adolf Bolm, Nikolai Legat ja Alexander Shirajev. Suomen Kansallisteatterissa ryhmä esiintyi 1908. Ryhmä herätti huomiota etenkin Berliinissä, missä esityksiä seurasi laaja yleisö keisariperheen jäsenistä älymystön edustajiin ja eri alojen taiteilijoihin." $
 "http://ldf.fi/nbf/p3564" $ "http://ldf.fi/nbf/biography/p3961" $ "Vuoden 1910 jälkeenkin konserttitoimiston yhteydet Venäjälle säilyivät aktiivisina, ja toimisto järjesti venäläisten tanssijoiden esityksiä Helsingissä. Suomalaisen baletin kehitykseen Fazer vaikutti ratkaisevasti kiinnittämällä oopperaan balettimestari, koreografi George Gén ja perustamalla Suomalaisen oopperan yhteyteen balettiryhmän 1922." $
 "http://ldf.fi/nbf/p3564" $ "http://ldf.fi/nbf/biography/p3962" $ "Fazer kutsuttiin Suomen Tanssitaiteilijain Liiton kunniajäseneksi, minkä lisäksi hän sai ansioistaan erityisesti ulkomaisia kunniamerkkejä, kuten Latvian Kolmen Tähden ritarikunnan, Italian Kruunu-ritarikunnan komentajamerkit." $
 "http://ldf.fi/nbf/p3599" $ "http://ldf.fi/nbf/biography/p4586" $ "Rafael Hertzbergin uran yhdistäminen yhteen tai kahteen määreeseen on lähestulkoon mahdotonta. Hän oli lahjakas monella alalla: runoilijana, kirjailijana, sanomalehtitoimittajana, tiede- ja liikemiehenä sekä keksijänä." $
 "http://ldf.fi/nbf/p3599" $ "http://ldf.fi/nbf/biography/p4587" $ "Rafael Hertzberg pääsi ylioppilaaksi 1865, valmistui filosofian kandidaatiksi 1872 ja lisensiaatiksi 1889 väitöskirjallaan Vidskepelsen i Finland på 1600-talet. Hän kuului opiskeluaikanaan Länsisuomalaiseen Osakuntaan ja avusti ahkerasti sen kirjallisuusalbumia Lännetärtä." $
 "http://ldf.fi/nbf/p3599" $ "http://ldf.fi/nbf/biography/p4588" $ "Hertzberg avusti liberaalia Helsingfors Dagbladia satunnaisesti jo 1860-luvun lopulla, ja 1875 sen päätoimittaja Robert Lagerborg palkkasi hänet Emil Nervanderin seuraajaksi vakinaiseksi kirjallisuus-, teatteri- ja taidekriitikoksi. Lehden lakkauttamisen jälkeen 1888 Hertzberg kirjoitti kronikoita ja artikkeleita Hufvudstadsbladetiin, jonka päätoimittaja Arthur Frenckell tarjosi hänelle huhtikuussa 1890 vakinaista virkaa lähinnä kirjallisuuskriitikkona." $
 "http://ldf.fi/nbf/p3599" $ "http://ldf.fi/nbf/biography/p4589" $ "Hertzberg oli kiinnostunut ajankohtaisista yhteiskunnallisista asioista, ja hän oli yksi ensimmäisistä, jotka puhuivat naisten äänioikeuden puolesta. Poliittisesti Hertzberg oli lähinnä dagbladilainen liberaali. Hän osallistui Helsingissä 1876 järjestettyyn ensimmäiseen yleiseen sanomalehtimiesten kokoukseen, jossa hän isännöi suosittua Kaisaniemen yhteistä aamupalaa. Hertzberg kuului samassa kokouksessa perustettuun sanomalehtimiesten kerhoon, jonka jäseniä olivat muun muassa Z. Topelius, Elias Lönnrot, Emil von Qvanten ja G. Z. Yrjö-Koskinen (tuolloin Forsman)." $
 "http://ldf.fi/nbf/p3599" $ "http://ldf.fi/nbf/biography/p4590" $ "Rafael Hertzberg, jota kutsuttiin yleisesti nimellä Skalden (Runoilija), oli uudenaikaisen kirjallisuus- ja kulttuuriarvostelun edelläkävijä. Hän moitti 1893 Skriftställarlogenin eli kirjailijayhdistyksen puheenjohtajana puutteellista kirjallisuusarvostelua. Hänen mielestään kirjat referoitiin aivan liian perusteellisesti, minkä seurauksena analyysi joutui taka-alalle. Hän kyseenalaisti myös tavan kirjoittaa ja arvostella kirjallisuutta nimettömänä." $
 "http://ldf.fi/nbf/p3599" $ "http://ldf.fi/nbf/biography/p4591" $ "Hertzbergin oma kirjallinen tuotanto koostui idyllisistä runokokoelmista, kuten Smärre skizzer ja Barndomshemmet sekä kulttuurihistoriallisista töistä, kuten Kulturbilder ur Finlands historia 1 - 2 ja Finska konstnärer. Lisäksi Hertzberg tuli tunnetuksi kääntäjänä. Hän käänsi erityisesti suomalaista kansanrunoutta, muun muassa kokoelmat Från Saimens och Päijänes stränder ja Finska toner sekä julkaisi vapaan tulkinnan katkelmasta Kalevalaa 1884 ja valittujen suomalaisten kansansatujen käännöksen 1880." $
 "http://ldf.fi/nbf/p3599" $ "http://ldf.fi/nbf/biography/p4592" $ "Hertzberg ryhtyi 1890-luvun alussa Helsingissä ulkomaisten henkivakuutusyhtiöiden asiamieheksi, joka myi yhtiöiden vakuutuksia kansalle. Luovuutensa ja älykkyytensä hän osoitti menestyksekkäänä teknisen alan keksijänä. Hän suunnitteli sokeiden kirjoituskoneen, rahanvaihtokoneen (Likvidator) sekä savukekoneen (Fulmen)." $
 "http://ldf.fi/nbf/p3599" $ "http://ldf.fi/nbf/biography/p4593" $ "Rafael Hertzberg kuoli 1896 vain 51-vuotiaana. Hänen ystävänsä muun muassa Suomen Taiteilijaseurasta perustivat pian toimikunnan keräämään varoja muistomerkin pystyttämiseksi runoilijan haudalle. Kolme metriä korkea hautakivimäinen muistomerkki pystytettiin Hertzbergin haudalle Helsingin vanhalle hautausmaalle 1899, missä yhteydessä arkkitehti Johan Jacob Ahrenberg ja professori M. G. Schybergson pitivät muistopuheet." $
 "http://ldf.fi/nbf/p3656" $ "http://ldf.fi/nbf/biography/p5590" $ "Sigurd Frosterus oli valpas älymystön jäsen, joka seurasi ja tulkitsi eurooppalaisen kulttuurin uudistumispyrkimyksiä. Hänen arvostuksensa kehittyivät tekniikan ihailusta modernin kritiikiksi. Hänen julkaisujensa vaikutus ylsi koko Pohjolaan. Nykyaikainen rautatieasema, tavaratalo, pankkitalo, vesivoimalaitos, asuinkerrostalo ja kartano olivat hänen arkkitehtuurinsa keskeisiä haasteita. Lisäksi hän suunnitteli huonekaluja ja sisustuksia. Taidekriitikkona Frosterus korosti maalaustaiteen itsenäisyyttä ja värin merkitystä. Hänen taidekokoelmansa käsittää muun muassa ranskalaista uusimpressionismia ja Magnus Enckellin tuotantoa." $
 "http://ldf.fi/nbf/p3656" $ "http://ldf.fi/nbf/biography/p5591" $ "Toiminta ajattelijana ja käytännön suunnittelijana oli Sigurd Frosterukselle yhtä tärkeää. Hän valmistui 1896 ylioppilaaksi Nya svenska läroverketistä ja 1899 filosofian maisteriksi pääaineinaan taidehistoria ja nykyiskansain kirjallisuus. Tämän jälkeen seurasi arkkitehdin tutkinto Polyteknillisessä opistossa 1902 Gustaf Nyströmin johdolla." $
 "http://ldf.fi/nbf/p3656" $ "http://ldf.fi/nbf/biography/p5592" $ "Aktiivinen osallistuminen nuorten ruotsinkielisten intellektuellien Euterpe-ryhmään antoi suuntaa Frosteruksen kehitykselle ehkä enemmän kuin opinnot. Nietzscheläisesti latautunut älyllinen kunnianhimo ajoi ryhmän jäseniä lennokkaaseen kirjalliseen ja taiteelliseen toimintaan. Ohjelmallisena tavoitteena - osin reaktiona yleisvaltakunnallistamispyrkimyksiin - oli siteiden lujittaminen länsimaisuuteen. Matkakirjeineen ja esseineen Frosterus oli Euterpe-lehden näkyvä avustaja. Koko ikänsä hän oli intohimoinen kulttuurimatkailija. Hän matkusti paljon Länsi- ja Etelä-Euroopassa ja risteili Etelä-, Väli- ja Pohjois-Amerikkaan." $
 "http://ldf.fi/nbf/p3656" $ "http://ldf.fi/nbf/biography/p5593" $ "Opiskelu ja työskentely arkkitehti Henry van de Velden (1863 - 1957) toimistossa Weimarissa 1903 - 1904 oli ehkä merkittävin heräte Frosteruksen taiteellisessa kypsymisessä. Van de Velde oli johtavia art nouveau -suuntauksen suunnittelijoita ja teoreetikkoja. Arkkitehtien yhteistyö oli molemminpuolisesti antoisaa. Van de Velde ehdotti Frosterukselle jopa yhteistä toimistoa, josta tämä kuitenkin kieltäytyi. Weimarissa Frosteruksella oli tilaisuus olla kosketuksissa moniin huomattaviin eurooppalaisiin taiteilijoihin ja älymystön jäseniin." $
 "http://ldf.fi/nbf/p3656" $ "http://ldf.fi/nbf/biography/p5594" $ "Frosterus perusti 1902 arkkitehtuuritoimiston yhdessä kollegansa ja ystävänsä Gustaf Strengellin (1878 - 1937) kanssa. Villa Nissen eli sittemmin Tamminiemi Helsingin Meilahdessa on tämän jo 1904 lakkautetun toimiston päätyö, jonka suunnitteluun Frosterus osallistui myös Weimarista käsin. Rationaaliseen art nouveau -tyyliin laaditut kilpailuehdotukset Helsingin ja Viipurin rautatieasemiksi olivat kuitenkin hänen merkittävimmät itsenäiset saavutuksensa Weimarissa. Ansioistaan huolimatta Frosteruksen ehdotukset eivät menestyneet. Ensimmäisen palkinnon molemmissa kilpailuissa voitti Eliel Saarinen työryhmineen keskiajasta ammentaneilla kansallisromanttisilla suunnitelmilla." $
 "http://ldf.fi/nbf/p3656" $ "http://ldf.fi/nbf/biography/p5595" $ "Sekä Frosterus että Strengell esittivät vastalauseensa. He julkaisivat 1904 yhdessä vastustajilleen omistetun ohjelmajulistuksen Arkitektur : en stridsskrift, jossa he kannattivat kansallisten aiheiden ja arkeologisten asenteiden sijasta rationalismia, tiedettä, koneihannetta, länsimaisuutta, kansainvälisyyttä ja sosialismia. Kirjanen kyseenalaisti vallitsevan kansallisromanttisen arkkitehtuurikäsityksen. Lisäksi siinä ilmaistiin pelkistetysti nuorten arkkitehtien osin tieteisuskoinen, luonnon rationaalista hallintaa korostava maailmankatsomus." $
 "http://ldf.fi/nbf/p3656" $ "http://ldf.fi/nbf/biography/p5596" $ "Palattuaan Weimarista Frosterus toimi sisustussuunnittelijana ja kirjoittajana. Van de Velden esikuvat näkyivät hänen interiööreissään ja huonekaluissaan. Frosterus julkaisi 1906 H. G. Wells -nimisen kirjasen ihailemastaan brittiläisestä tieteiskirjailijasta. Hän kirjoitti kuvataiteesta eri julkaisuihin ja oli lisäksi Arkitekten-lehden toimittaja 1908 - 1911. Ensimmäiset kerrostalosuunnitelmansa hän onnistui toteuttamaan 1910-luvun alussa. Asuinkerrostalo Töölönkatu 7 (1910) ja Taosin asuin- ja liiketalo Bulevardi 3 (1912) Helsingissä ovat huomattavia saavutuksia." $
 "http://ldf.fi/nbf/p3656" $ "http://ldf.fi/nbf/biography/p5597" $ "Teokseensa Olikartade skönhetsvärden (1915) Frosterus kokosi yhteen tärkeimmät modernia elämännäkemystä hahmottelevat esseensä. Hän kirjoitti Friedrich Nietzschestä, van de Veldestä, H. G. Wellsistä, Dreadnought-taistelulaivasta, Atlantin höyrylaivoista, Lontoosta ja Berliinistä. Samana vuonna ilmestyi myös hänen nykyaikaisia aseita - tykkejä, taistelulaivoja, lentokoneita ja zeppeliinejä - asiantuntevasti ja myös esteettisesti arvioiva Moderna vapen -kirjansa." $
 "http://ldf.fi/nbf/p3656" $ "http://ldf.fi/nbf/biography/p5598" $ "Regnbågsfärgernas segertåg, Frosteruksen maalaustaiteen teoriaa koskeva pääteos, ilmestyi 1917. Siinä hän tarkasteli uusimpressionismin optisia lähtökohtia ja maalauksen itsenäistymiskehitystä pinnan ja väri-ilmaisun taiteena. Samana vuonna hän julkaisi myös kokoelman Solljus och slagskugga lähinnä kotimaisen taiteen näyttelyarvosteluista. Frosterus väitteli 1920 tohtoriksi tutkimuksellaan Färgproblemet i måleriet." $
 "http://ldf.fi/nbf/p3656" $ "http://ldf.fi/nbf/biography/p5599" $ "Ensimmäinen maailmansota ajoi Frosteruksen maailmankatsomuskriisiin, joka heijastui sekä hänen kirjoituksiinsa että arkkitehtuuriinsa. Hän alkoi kyseenalaistaa nuoruusvuosiensa kapeaa rationalismia, teräsarkkitehtuurin ihanteita ja art nouveau -tyylin aaltoilevia muotoja. Ne soveltuivat arkkitehdin mielestä paremmin liikkuviin rakenteisiin kuin kiinteisiin. Arvostuksissaan hän siirtyi perinteisen tiiliarkkitehtuurin ja klassismin kannalle. Frosterus oli kirjoittanut 1901 ensimmäisen teoreettisen esseensä arkkitehti Otto Wagnerista, ja tämän rakenteelliset ja urbaanit ihanteet vahvistuivat nyt hänen työssään." $
 "http://ldf.fi/nbf/p3656" $ "http://ldf.fi/nbf/biography/p5600" $ "Tavaratalo Stockmannin suunnittelukilpailussa 1916 Frosterus sijoittui toiseksi, ja onnekkaasti hänen ehdotuksensa päätettiin toteuttaa. Stockmannin arkkitehtuurissa yhdistyvät rationalismin ja klassisismin ihanteet. Sen konstruktiivinen tiiliarkkitehtuuri, joka ammensi useista, muun muassa saksalaisista ja ruotsalaisista lähteistä, vastasi paljossa hänen kypsän kautensa maailmankatsomuksen moniarvoisuutta. Samantapaista tiilikonstruktivismia hän sovelsi vesivoimalaitoksissa Äetsässä ja Inkeroisissa 1920-luvun alussa." $
 "http://ldf.fi/nbf/p3656" $ "http://ldf.fi/nbf/biography/p5601" $ "Stockmannin suurprojektia toteuttamaan Frosterus perusti 1918 arkkitehtuuritoimiston Ole Gripenbergin (1892 - 1979) kanssa. Tavaratalo valmistui 1930, mutta yhteistyö Gripenbergin kanssa jatkui aina vuoteen 1935 saakka. Toimisto oli hyvin tuottelias. Se toteutti Helsinkiin yli kaksikymmentä asuinkerrostaloa soveltaen klassisismin konventioita ja lisäksi kaksi pankkitaloa Aleksanterinkadulle: Helsingin Säästöpankin talon (Aleksanterinkatu 7) ja Pohjoismaiden Yhdyspankin (sittemmin Nordea) pääkonttorin. Kokkolaan, Joensuuhun ja Sortavalaan arkkitehdit suunnittelivat suojeluskuntatalot." $
 "http://ldf.fi/nbf/p3656" $ "http://ldf.fi/nbf/biography/p5602" $ "Frosterus ammensi 1920-luvulla innoitusta kartano- ja huvila-arkkitehtuurinsa brittiläisen Edwin Lutyensin ja ruotsalaisen Ragnar Östbergin työstä. Nämä pyrkimykset huipentuivat Hämeenlinnan lähellä sijaitsevassa tohtori Wilhelm Rosenlewin tilaamassa loisteliaassa Vanajanlinnassa. Usein näyttävästi rakennetut kartanot, navetat ja muut maatilojen hyötyrakennukset olivat tärkeä osa Frosteruksen ja Gripenbergin toimiston työtä." $
 "http://ldf.fi/nbf/p3656" $ "http://ldf.fi/nbf/biography/p5603" $ "Frosteruksen näkökulma oli maailmanlaajuinen hänen arvioidessaan osin Oswald Spenglerin hengessä länsimaisen sivilisaation tulevaisuutta esseekokoelmassa Jorden krymper, jorden växer (1930). Teknologian nopea kehitys luokkaristiriitojen, kolonialismin ja ekologisten ongelmien repimässä maailmassa asetti ihmislajin tulevaisuuden vaakalaudalle. Filosofisessa pääteoksessaan Stålålderns janusansikte (1935) hän näki ratkaisuna ihanteensa H. G. Wellsin lailla maailmanvaltion ristiriitojen sääntelijänä. Viimeisessä kokoelmassaan Nordiskt i dur och moll Frosterus tarkasteli vitalismin ja dekadenssin näkökulmasta ensisijassa skandinaavista kirjallisuutta ja maalaustaidetta. Hänen oma taidekokoelmansa käsittää muun muassa ranskalaista uusimpressionismia ja Magnus Enckellin tuotantoa. Se on talletettu Amos Andersonin taidemuseoon Helsinkiin." $
 "http://ldf.fi/nbf/p3656" $ "http://ldf.fi/nbf/biography/p5604" $ "Arkkitehdintyötään Sigurd Frosterus jatkoi itsenäisesti suunnittelemalla 1940-luvulla Kemiin useita tehdasrakennuksia ja myös vesivoimalaitoksen Kemi Oy:lle. Stockmannin laajennus, johon kuului myös pilvenpiirtäjän pystyttäminen tavaratalon eteläpäätyyn, olivat hänen piirustuspöydällään 1920-luvun alusta aina kuolemaan asti." $
 "http://ldf.fi/nbf/p379" $ "http://ldf.fi/nbf/biography/p110148" $ "Tunnettu turkulainen asianajaja Iwar Aminoff joutui kahdesti kansallisessa kriisitilanteessa hoitamaan korkeaa virkaa lääninhallituksessa. Tämän ohella hän toimi runsaan parin kuukauden ajan puolustusministerinä A. K. Cajanderin toisessa hallituksessa 1924, jolloin kiistat puolustusvoimain ylimmästä johdosta kärjistyivät." $
 "http://ldf.fi/nbf/p379" $ "http://ldf.fi/nbf/biography/p110149" $ "Suurlakon 1905 jälkeisissä oloissa liian venäläismielisinä pidettyjä virkamiehiä karkotettiin lääninhallituksista. Tällöin myös Turun ja Porin lääninhallituksen lääninsihteeri, venäläinen Alexeij Hosiainoff sai lähteä virastaan. Lääninsihteerin virkaa hoitamaan määrättiin Turussa asianajajana toistakymmentä vuotta toiminut Iwar Aminoff. Viranhoito kesti vain kymmenen kuukautta eli siihen saakka, kunnes vakinainen lääninsihteeri nimitettiin tehtäväänsä." $
 "http://ldf.fi/nbf/p379" $ "http://ldf.fi/nbf/biography/p110150" $ "Ensimmäisen maailmansodan aikana asianajotoimintansa lopettanutta ja 1900 ostamaansa Tenholan kartanoon Lemulle vetäytynyttä Aminoffia tarvittiin jälleen 1918. Turun ja Porin läänin kuvernööri K. J. M. Collan oli keväällä mukana sisällissodassa, mutta Turkuun tarvittiin kuvernööri eli maaherra jo huhtikuussa, kun valkoiset joukot olivat valloittaneet kaupungin. Aminoff noudettiin Lemulta vt. maaherraksi. Tälläkin kertaa hänen virkakautensa jäi lyhyeksi, sillä Collan palasi vielä keväällä hoitamaan maaherran virkaansa." $
 "http://ldf.fi/nbf/p379" $ "http://ldf.fi/nbf/biography/p110151" $ "Kolmannen kerran Aminoff oli ""hätävara"" 1924, kun A. K. Cajanderin toimitusministeristöön tarvittiin uusi puolustusministeri. Tammikuussa nimitetyn hallituksen puolustusministeri, kenraalimajuri Viktor Schwindt pyysi eroa jo saman vuoden maaliskuussa, kun hän katsoi itsensä jääviksi käsittelemään puolustusministeriön taisteluvälineosastolla ilmenneitä epäkohtia. Iwar Aminoff nimitettiin 11.3.1924 uudeksi puolustusministeriksi." $
 "http://ldf.fi/nbf/p379" $ "http://ldf.fi/nbf/biography/p110152" $ "Aminoffin lyhyeen ministerikauteen sisältyi akuutti kriisi, kun jääkäriupseeristo vaati muutoksia puolustuslaitoksen ylimpään johtoon ja ""ryssänupseerien"" poistamista puolustuslaitoksen johtavilta paikoilta. Upseerit uhkasivat huhtikuun loppupuolella joukkoerolla, mikäli uudistuksia ei toteutettaisi. Puolustusministeri Aminoff ilmoitti olevansa upseerien kanssa samaa mieltä. Hänen mielestään ainakin kritiikin polttopisteessä ollut sotaväen päällikkö kenraaliluutnantti Kalle Wilkama olisi pitänyt korvata jollakulla muulla. Aminoff kannatti eräiden aktivistien esille nostamaa ajatusta, jonka mukaan kenraali Gustaf Mannerheim olisi tullut saada sotaväen päällikön paikalle. Kun tällainen suunnitelma ei kuitenkaan sopinut presidentti K. J. Ståhlbergille, puolustusministeri joutui toteamaan hankkeen mahdottomaksi toteuttaa." $
 "http://ldf.fi/nbf/p379" $ "http://ldf.fi/nbf/biography/p110153" $ "Valtioneuvosto katsoikin, ettei jääkäriupseerien uhkavaatimukseen tullut suostua. Samalla oltiin sitä mieltä, että uuden sotaväen päällikön nimitys tulisi jättää parlamentaariselle hallitukselle. Kun jääkärien tavoitteita ajamaan sitoutunut Aminoff ei saanut hallituksessa tahtoaan toteutetuksi, hän pyysi eroa samana päivänä kuin osa upseereista. Pääministeri Cajander ei kuitenkaan esitellyt ministerinsä eronpyyntöä, joten Aminoff pysyi valtioneuvoston jäsenenä toimitusministeristön loppuun eli 31.5.1924 saakka. Samalla tavoin kuin puolustusministerin kävi eroanomuksensa jättäneitten upseerien. Heidän eronpyyntöihinsä ei suostuttu, ja upseerikunnan protesti kuivui kokoon." $
 "http://ldf.fi/nbf/p379" $ "http://ldf.fi/nbf/biography/p110154" $ "Poikamiehenä pysytellyt Aminoff vetäytyi lyhyen ministerikautensa jälkeen uudelleen kartanoonsa, ja hänen yhteiskunnallinen osallistumisensa rajoittui tämän jälkeen kunnallisiin luottamustoimiin varsinaissuomalaisessa kotipitäjässään Lemulla." $
 "http://ldf.fi/nbf/p3902" $ "http://ldf.fi/nbf/biography/p9898" $ "Tunnettuun virkamiessukuun kuulunut Gustaf Ignatius oli pitkän linjan hallintovirkamies, joka yleni hovioikeuden ylimääräisestä virkamiehestä asteittain asessoriksi ja lopulta maaherraksi. Kuopion läänin maaherraksi 1918 nimitetty, kokoomuspuolueeseen lukeutunut Ignatius toimi Kyösti Kallion toisen hallituksen sisäministerinä 1925 - 1926." $
 "http://ldf.fi/nbf/p3902" $ "http://ldf.fi/nbf/biography/p9899" $ "Vaasan hovioikeuden virkamiehenä toimineen varatuomari Gustaf Ignatiuksen ura oli katketa jo routavuosina kenraalikuvernööri Nikolai Bobrikovin aikana, jolloin hänet vastarintaliike kagaaliin kuuluvana erotettiin ""agitaation vuoksi"" hallinnollisella päätöksellä virastaan vuodeksi. Ura saattoi kuitenkin jatkua vuoden 1905 suurlakon jälkeisissä entistä vapaammissa oloissa, mutta kenraalikuvernööri F. A. A. Seyn kieltäytyi 1915 nimittämästä itsenäisyysmieheksi tunnettua Ignatiusta hovioikeuden asessorin virkaan, vaikka hänet oli asetettu ensimmäiselle ehdokassijalle. Vasta vallankumousvuonna 1917 hän sai nimityksen asessoriksi; viranhoidon ohessa hän edisti suojeluskunta- ja itsenäisyysaatetta. Kun venäläismielisiä kuvernöörejä maan itsenäistyttyä korvattiin uusilla viranhaltijoilla, Ignatius nimitettiin 1918 Kuopion läänin maaherraksi, jossa tehtävässä hän toimi eläkkeelle jäämiseensä 1940 saakka." $
 "http://ldf.fi/nbf/p3902" $ "http://ldf.fi/nbf/biography/p9900" $ "Kun Kyösti Kallion toista hallitusta muodostettiin joulukuussa 1925, siihen tuli kuusi maalaisliittolaista ja kuusi kokoomuslaista. Jälkimmäisten joukossa oli sisäministeriksi nimitetty Ignatius. Kun hallitus ryhtyi neuvottelemaan Neuvostoliiton kanssa hyökkäämättömyyssopimuksesta, Ignatius edusti tiukkaa linjaa suhteessa venäläisiin, joihin hän ei sukunsa aktivistitraditioita noudattaen alkuunkaan luottanut. Neuvottelut eivät johtaneetkaan tuloksiin. Sisäministerinä Ignatius vaikutti ratkaisevasti rikostutkimuskeskuksen ja sisäasiainministeriön poliisiasiainosaston perustamiseen. Ignatiuksen johdolla valmisteltu Suomen ensimmäinen poliisiasetus (1925) pysyi alan pääohjeena, tosin useaan kertaan muutettuna, vuoteen 1966, jolloin säädettiin ensimmäinen poliisilaki." $
 "http://ldf.fi/nbf/p3902" $ "http://ldf.fi/nbf/biography/p9901" $ "Kallion hallitus istui vain vajaan vuoden, minkä jälkeen Ignatius palasi hoitamaan maaherran virkaansa. Toisin kuin monissa muissa lääneissä, Kuopion läänissä oli rauhallista. Tämä johtui epäilemättä osaksi siitä, että Ignatius osasi hoitaa virkaansa, vaikka tuolloin itärajaan saakka ulottuneessa läänissä oli Neuvosto-Karjalaan yhteyksiä pitäviä kommunisteja. Kieltolakiongelmatkaan eivät Savossa olleet yhtä pahoja kuin rannikkolääneissä, joten ahkerasti lääniään kiertänyt maaherra saattoi pitää sen kohtuullisesti hallinnassaan. Ehkäpä kuopiolaisten maaherran persoonallakin oli vaikutusta läänin rauhallisuuteen. Presidentti L. Kr. Relander kuvasi Ignatiusta varsin sattuvasti todetessaan tämän taitavaksi tehtävissään ja asioista perillä olevaksi, mutta samalla aivan rutivanhoilliseksi maaherraksi, joka piti kieltolakia kaiken pahan alkuna." $
 "http://ldf.fi/nbf/p3902" $ "http://ldf.fi/nbf/biography/p9902" $ "Gustaf Ignatiukselle tarjottiin Vaasan ja Viipurin hovioikeuden presidentin- sekä oikeuskanslerin virkaa ja P. E. Svinhufvud halusi hänet ministeriksi, mutta Ignatius kieltäytyi." $
 "http://ldf.fi/nbf/p3902" $ "http://ldf.fi/nbf/biography/p9903" $ "Gustaf Ignatiuksen isä K. F. Ignatius oli historiantutkija, tilastotieteilijä ja poliitikko, joka toimi senaatin kamaritoimituskunnan päällikkönä 1885 - 1900 ja 1905 - 1908. Gustaf Ignatiuksen sisaruksia olivat muun muassa Vaasan hovioikeuden presidentti Kaarlo Ignatius, kenraaliluutnantti Hannes Ignatius ja Suomen Sotilaskotiliiton perustaja, kirjailija Katri Bergholm." $
 "http://ldf.fi/nbf/p3952" $ "http://ldf.fi/nbf/biography/p10834" $ "Vankilasaarnaaja A. E. Ingmania pidetään suomalaisen erä- ja seikkailukirjallisuuden isänä. Hänen romanttisista, selviytymistaitoja opettavista sankaritarinoistaan otettiin uusia painoksia aina 1970-luvulle, ja kouluradion ohjelmana 1980 esikoisteos Rimpisuon usvapatsas sai vielä suuren suosion." $
 "http://ldf.fi/nbf/p3952" $ "http://ldf.fi/nbf/biography/p10835" $ "Alfred Emil Ingman syntyi 1860 Kyläkarvian kappalaisen poikana. Perhe siirtyi ensin Purmoon ja 1868 Teuvalle, jonka kirkkoherrana isä Wilhelm Ingman toimi kuolemaansa saakka 1875. Alfred Emil kävi koulua Vaasassa, ja kun hänestä tuli pappi, hän palasi koulukaupunkiinsa, jossa teki päivätyönsä vankilapappina ja oppikoulun opettajana kuolemaansa saakka. Ingman toimi myös käsityöläisiltakoulun johtajana." $
 "http://ldf.fi/nbf/p3952" $ "http://ldf.fi/nbf/biography/p10836" $ "Kuten A. E Ingmanin kirjallinen tuotantokin kertoo, hän oli monia aloja tunteva ja taitava, perusteellinen mies. Nuoruudestaan saakka hän oli viihtynyt luonnossa, myös kaikenlaiset keksinnöt kiinnostivat häntä, ja hänen uteliaisuutensa ulottui sähköön ja painovoimaan. Merellisessä ympäristössä Vaasassa hän rakenteli kalamajoja, veneitä ja jopa moottoriveneen itselleen. Myös oman aikansa poikakirjallisuuteen Ingmanilla on riittänyt aikaa, sillä kun hän 55-vuotiaana - osittain taloudellisistakin syistä - ryhtyi kirjojen tekoon, sen vaikutus näkyy selvästi. Vahva usko siihen, että ihminen osaa tehdä sitä, mitä tahtoo, näkyy siinäkin, että hän ruotsinkielisyydestään huolimatta kirjoitti kirjansa suomeksi. Molempia kieliään hän käytti Suomettaren ja Hufvudstadsbladetin mielipidekirjoituksissaan. Hänen sisarussarjansa tunnetuin jäsen, veli Lauri Ingman julkaisi kirjoituksensa suomeksi, opettajasisar Febe taas ruotsiksi." $
 "http://ldf.fi/nbf/p3952" $ "http://ldf.fi/nbf/biography/p10837" $ "Ingmanin esikoisteos Rimpisuon usvapatsas on ""kuivan maan robinsonadi"". Lapinmaan rajalla rengeiksi päässeet noin 15 - 16-vuotiaat orpopojat Matti ja Jussi innostuvat vanhan vaarin kertomuksista nevalla näkyvästä salaperäisestä usvapatsaasta. He lähtevät matkaan rakentamallaan purjekelkalla ja löytävät keskellä talvista maisemaa paratiisimaisen, vihertävän alueen järvineen sekä lappalaisten pyhäkön aarteineen. Kirjailija saa jännittävän juonen ohessa tilaisuuden opettaa lukijoilleen, miten selviytyä hengissä vaikeissa oloissa. Mutta poikien kalustoluettelo osoittaa, he olivat ""paremmin varustetut kuin monet Ropinpojat"". Oman huvittavan lisänsä kirjaan antavat parisen sataa sananpartta ja sanontatapaa, jotka kirjailija on opetusmielessä ujuttanut tekstiin. Poikien dialogeina ne toki vaikuttavat epäaidoilta, mutta jää kuitenkin epäily, olisiko niiden säilyttäminen myöhemmissä kielellisesti korjatuissa painoksissa ollut sittenkin paikallaan. Sananparsia kirjailija on viljellyt kaikissa neljässä kirjassaan, mutta hillitymmin." $
 "http://ldf.fi/nbf/p3952" $ "http://ldf.fi/nbf/biography/p10838" $ "Ihmeelliset keskeltä metsää tai erämaata löytyvät eksoottiset saaret muinaisine linnoineen ja luolineen ovat yhtä tyypillisiä aineksia Ingmanin teoksissa kuin tarkat kuvailut metsästys- ja kalastusretkiltä. Hänen nuorissa poikasankareissaan ilmenevät kaikki suomalaisen miehekkyyden tuntomerkkeinä pidetyt ominaisuudet, näin myös kahdessa seuraavassa nuorisoromaanissa. Niiden juonet ovat esikoista rönsyilevämpiä, ja ne sisältävät fantasiapitoisuudessaan myös tieteisromaanin aineksia. Kirjailijan intiaaniromaanin suomalaiseksi versioksi suunnitteleman Latvasaaren kuninkaan hovilinnan pääjuonena on rosvokoplan kiinniottaminen, mutta kirjailija siirtyy kehyskertomuksen päähenkilön, nuoren luonnontieteilijän, yksityisille retkille. Tämä löytää saaren, unohdetun kartanon ja sen entisen isännän, painovoimasta ja Egyptin pyramideista kiinnostuneen ruotsalaisen tiedemiehen, papereita. Vaikka juoni siirtyykin pitkäksi aikaa Egyptin temppeleihin, rosvotkin saadaan lopulta lukkojen taa, yliopiston eläinkokoelmat täydentyvät ja tuleepa maisterista lopulta Latvasaaren hovilinnan uusi isäntäkin, kuten orpopojista Rimpisuon omistajia." $
 "http://ldf.fi/nbf/p3952" $ "http://ldf.fi/nbf/biography/p10839" $ "Kahden taalarin raha, joka ilmestyi painosta vasta kirjailijan kuoltua, kertoo kahden vähän toisella kymmenellä olevan rohkean serkkupojan ajautumisesta myrskyssä Pohjanlahden ulkosaarille. Muklarien saarille, kuten Rimpisuollekin menon, ennustettiin koituvan uskaliaalle tuhoksi. Vaikeapääsyiseltä kalliosaarelta löytyy vanha apinankuvainen raha ja laiva kapteeneineen. Pojat pestataan laivaan. Raha toimii avainmotiivina löysärakenteisessa ja uskomattomia käänteitä sisältävässä tarinassa, jossa siirrytään peräti Etelä-Amerikkaan ja Amazon-virralle etsimään sähköä tuottavaa apinaa. Kahden taalarin rahassa on kirjailija sekoittanut todellisen cocktailin kansainvälisten poikakirjojen aineksista." $
 "http://ldf.fi/nbf/p3952" $ "http://ldf.fi/nbf/biography/p10840" $ "Ingman käyttää teoksissaan minä-kertojaa. Näin myös eläinkertomusten kokoelmassa Suursalon Halli uskollinen metsästyskoira, elättinä ollut karhu ja lammikon kalat kertovat omasta elämästään. Vaatimaton kirjailija valitteli kustantajalle, että hänen eläinkertomuksensa ""vaatisivat viehättävämpää, enemmän mukaansa tempaavaa tyyliä"". Tämä ei liene Ingmanin heikoin puoli, ennemminkin nykylukijaa ja nuorta saattavat ärsyttää teosten monipolviset juonet ja pitkät, seikkaperäiset selostukset." $
 "http://ldf.fi/nbf/p3952" $ "http://ldf.fi/nbf/biography/p10841" $ "Rimpisuon orpopojilla ja Suursalon vanhalla isännällä on kyllä virsikirja turvanaan, mutta saarnaaja A. E. Ingmanin kirjoissa ei ole saarnan makua. Vanhanaikaisuudessaan ja kiireettömyydessään hänen teksteissään on tiettyä vetoa, niistä löytyy päätalomaista sankaruutta ja optimismia, ja ne tarjoavat mielenkiintoista aineistoa myös kansatieteilijöille." $
 "http://ldf.fi/nbf/p4754" $ "http://ldf.fi/nbf/biography/p24907" $ "August Nybergh osallistui valtiopäiväedustajana ja senaattorina 1800- ja 1900-luvun vaihteen ratkaiseviin poliittisiin tapahtumiin. Tiukan perustuslaillisen asennoitumisensa vuoksi hänet karkotettiin maasta 1903. Hän oli valtiopäivillä useaan otteeseen lakivaliokunnan puheenjohtaja. Lainvalmistelukunnan jäsenenä hän oli kirjoittamassa useita tärkeitä lakeja. Kun korkein oikeus perustettiin 1918, Nyberghistä tuli sen ensimmäinen presidentti." $
 "http://ldf.fi/nbf/p4754" $ "http://ldf.fi/nbf/biography/p24908" $ "Vaatimattomista oloista - äiti oli työmiehenleski ja kasvatusisä puuseppä - lähtöisin ollut August Nybergh tuli ylioppilaaksi 1868 ja suoritti oikeustutkinnon 1876. Auskultoituaan Heinolan tuomiokunnassa hän sai varatuomarin arvon 1879. Tämän jälkeen hän toimi Viipurin hovioikeudessa, jossa yleni asessoriksi 1890. Hän oleskeli 1890 - 1891 yleisen apurahan turvin yhdeksän kuukautta Saksassa opiskelemassa prosessioikeutta. Viipurin kaupungin rahatoimikamarin sihteerinä ja kaupungin asiamiehenä Nybergh toimi 1880 - 1888. Vuoden 1892 alusta hänet kutsuttiin lainvalmistelukunnan nuoremmaksi jäseneksi, ja 1898 hänet nimitettiin senaattoriksi oikeusosastoon. Hänet siirrettiin joksikin aikaa talousosastoon, mutta palautettiin taas vuoden 1899 lopussa oikeusosastoon." $
 "http://ldf.fi/nbf/p4754" $ "http://ldf.fi/nbf/biography/p24909" $ "Helmikuun manifestia annettaessa 1899 Nybergh kuului niiden senaattorien joukkoon, jotka kieltäytyivät manifestin julkaisemisesta ennen kuin senaatti oli alistanut asian keisarille. Nybergh erosi senaatista kielimanifestin vuoksi 1900. Tämän jälkeen hän oli jonkin aikaa pankkimiehenä, mutta hänet karkotettiin elokuussa 1903 kenraalikuvernööri Nikolai Ivanovitsh Bobrikovin toimesta maasta, kun hän oli osallistunut Lahdessa pidettyyn lakimieskokoukseen, ja määrättiin myös menettämään eläkkeensä. Nybergh oleskeli Tukholmassa, kunnes palasi Suomeen joulukuussa 1904 tultuaan valituksi Helsingin kaupungin edustajaksi porvarissäätyyn vuosien 1904 - 1905 valtiopäiville. Tammikuussa 1905 hänelle myönnettiin oikeus jäädä pysyvästi Suomeen." $
 "http://ldf.fi/nbf/p4754" $ "http://ldf.fi/nbf/biography/p24910" $ "Suurlakon jälkeen hänet nimitettiin 1905 uudelleen senaattoriksi senaatin talousosastoon, jossa hän toimi oikeustoimituskunnan päällikkönä ja joutui huolehtimaan laillisuuden palauttamisesta. Hän oli mukana vuoden 1908 kokoomussenaatissa mutta erosi perustuslaillisten hallitustoveriensa mukana seuraavana vuonna. Tämän jälkeen Nybergh toimi lainvalmistelukunnan jäsenenä vuoteen 1914, jolloin lainvalmistelukunta lakkautettiin. Venäjän vallankumouksen jälkeen maaliskuussa 1917 hänet nimitettiin senaatin oikeusosaston varapuheenjohtajaksi, ja kun osasto muutettiin 1918 korkeimmaksi oikeudeksi, hänestä tuli sen ensimmäinen presidentti." $
 "http://ldf.fi/nbf/p4754" $ "http://ldf.fi/nbf/biography/p24911" $ "Nyberghin aikana lainvalmistelukunnassa valmistettiin ehdotukset holhouslaiksi, pakkolunastuslaiksi ja ehdollista rangaistusta koskevaksi laiksi, jotka olennaisesti olivat hänen aikaansaannoksiaan. Hän oli myös mukana valmistelemassa useita muita lakeja, kuten laajaa maanjakoa koskevaa lainsäädäntöä. Ollessaan oikeustoimituskunnan päällikkönä Leo Mechelinin senaatissa 1905 - 1906 hän otti tehokkaasti osaa lähes kaikkien senaatin tuolloin esittämien lakiehdotusten valmisteluun. Nybergh toimi myös patenttilakikomitean jäsenenä 1889, jäsenenä erinäisten oikeudenkäyntiuudistusta koskevien kysymysten pohtimista varten toimineessa konferenssissa 1894 ja ehdotusta uudeksi valtiopäiväjärjestystä laativassa komiteassa 1905. Hän oli senaattorikaudellaan 1909 venäläis-suomalaisen valtakunnanlainsäädäntöä suunnittelevan niin sanotun Haritonovin komitean jäsen ja puolusti siinä rohkeasti Suomen perustuslaillisia oikeuksia." $
 "http://ldf.fi/nbf/p4754" $ "http://ldf.fi/nbf/biography/p24912" $ "Nybergh oli useaan otteeseen edustajana valtiopäivillä. Hän oli porvarissäädyn edustajana valtiopäivillä 1894 ja 1897 sekä 1904 - 1905. Kaksilla ensin mainituilla valtiopäivillä hän myös toimi säädyn varapuhemiehenä. Yksikamarisessa eduskunnassa hän edusti Ruotsalaista Kansanpuoluetta 1910 - 1913. Aina ollessaan valtiopäivä- tai kansanedustajana hän kuului lakivaliokuntaan jäsenenä tai puheenjohtajana. Lisäksi hän toimi rikoslakivaliokunnan sihteerinä 1888." $
 "http://ldf.fi/nbf/p4754" $ "http://ldf.fi/nbf/biography/p24913" $ "Vaikka August Nybergh kuului ruotsalaiseen puolueeseen, hän oli monissa asioissa maltillisemmilla linjoilla kuin tuo puolue yleensä eikä osallistunut kieliriitaan. Hän ei ollut näkyvä itsenäisyysmies, vaikka kuuluikin kagaaliin ja oli niitä suhteellisen harvoja vanhoja poliitikkoja, jotka antoivat tukensa jääkäriliikkeelle. Nybergh oivalsi selvästi oikeusjärjestyksen merkityksen Suomen tulevaisuudelle ja asettui routavuosina tiukan perustuslailliselle kannalle. Hänen laajat ja syvälliset tietonsa eri oikeusaloilta, isänmaallinen mielensä sekä suora ja vaatimaton luonteensa takasivat hänelle yleisen arvonannon. Nyberghin lapsista Jarl Nybergh oli Helsingin hovioikeuden jäsen ja Gunnar Nybergh korkeimman oikeuden jäsen. Tytär Karin solmi avioliiton ministeri Henrik Ramsayn kanssa ja toimi Suomen Punaisessa Ristissä." $
 "http://ldf.fi/nbf/p4918" $ "http://ldf.fi/nbf/biography/p27845" $ "Insinööriksi ja filosofian maisteriksi valmistunut vapaaherra K. E. Palmén toimi Polyteknillisen opiston opettajana ja vararehtorina, ennen kuin hän aloitti puuvillatuotteita valmistavan Forssa Ab:n pääjohtajana 1899. Hän ansioitui erityisesti sosiaalisten olojen kehittämisessä niin yhtiössä kuin koko Forssassakin." $
 "http://ldf.fi/nbf/p4918" $ "http://ldf.fi/nbf/biography/p27846" $ "Karl Evert Palmén syntyi tunnettuun ( Palmén-suku) tiedemiessukuun Helsingissä. Hänen isänsä oli lainopin professori, sittemmin senaattori Johan Philip Palmén. Äiti Emilia Sallmén oli Johan Philip Palménin toinen puoliso. Karl Evertin velipuoli Johan Axel Palmén loi uransa eläintieteilijänä, ja veli ( Ernst Gustaf Palmén oli historiantutkija ja suomalaisuuspoliitikko. Sisarpuoli Fanny Palmén toimi yhteiskunnallisen huollon edistämiseksi." $
 "http://ldf.fi/nbf/p4918" $ "http://ldf.fi/nbf/biography/p27847" $ "K. E. Palmén työskenteli merimiehenä kolmella merimatkalla 1871, 1872 ja 1875 - 1876, ennen kuin hän lähti opiskelemaan Polyteknilliseen kouluun. Hän valmistui 1879 koneinsinööriksi ja filosofian maisteriksi 1882, minkä jälkeen hän toimi teoreettisen mekaniikan ja matematiikan tutkijana Tukholman korkeakoulussa. Hän jatkoi kesällä 1883 tutkimuksiaan Zürichin Polyteknisessä koulussa. Palmén siirtyi saman vuoden loppupuolella Suomeen Polyteknillisen opiston opettajaksi ja eteni lyhyessä ajassa opiston vararehtoriksi." $
 "http://ldf.fi/nbf/p4918" $ "http://ldf.fi/nbf/biography/p27848" $ "Vapaaherra Palmén toimi valtiopäiväedustajana 1888 - 1906. Senaatti valitsi hänet jäseneksi useisiin komiteoihin, jotka tutkivat muun muassa ""korkeamman kauppaopiston"" perustamista Suomeen, kulkunopeuden lisäämistä valtion rautateillä ja edellytyksiä kotimaisen veturituotannon aloittamiseksi." $
 "http://ldf.fi/nbf/p4918" $ "http://ldf.fi/nbf/biography/p27849" $ "Palmén solmi 26-vuotiaana avioliiton Hilda Octavia Embleton Samsonin kanssa. Liitosta, joka kesti lähes kuusikymmentä vuotta, syntyi 1884 poika John Oscar, joka toimi urallaan Keskuslaboratorio Oy:n toimitusjohtajana ja tutkijana Teknillisessä korkeakoulussa sekä Helsingin yliopistossa." $
 "http://ldf.fi/nbf/p4918" $ "http://ldf.fi/nbf/biography/p27850" $ "Palmén aloitti tekstiilialalla toimineen Forssa Ab:n palveluksessa 1899. Elettiin murrosaikana: sosialismin mukanaan tuomat vaatimukset paremmista työoloista saivat kannatusta myös Forssa Ab:n patriarkaalisessa työyhteisössä. Työväki vaati muun muassa työpäivän lyhentämistä. Tämä toteutuikin 1903, kun siirryttiin kymmentuntiseen työpäivään. Suurlakkoon kuului 1905 Forssassa, kuten muuallakin maassa, työnseisauksia, kokouksia ja mielenosoituksia. Työnseisausta kesti neljä ja puoli työpäivää. Työväen mielialan rauhoittamiseksi palkkoja korotettiin kaikilla osastoilla. Myös niin sanottujen sortovuosien tuoma rauhattomuus ulottui Forssa Ab:iin, kun kenraalikuvernööri Nikolai Ivanovitsh Bobrikov karkotti maasta yhtiön johtokunnan puheenjohtajan kreivi Carl Mannerheimin ja suuren osakkaan, tilanomistaja Axel Wahrenin." $
 "http://ldf.fi/nbf/p4918" $ "http://ldf.fi/nbf/biography/p27851" $ "Puuvilla-alan kotimainen kilpailu oli uusien tehtaiden perustamisen vuoksi kiristynyt, minkä johdosta tuotteiden hinnat laskivat. Tästä huolimatta Forssa Ab:n tilinpäätökset olivat voitollisia 1900-luvun alun huonoissa suhdanteissa. Menekki oli vuodesta 1906 lähtien parempi, mutta 1910-luvulle tultaessa raaka-aineen maailmanmarkkinahinta nousi huonojen satotulosten vuoksi, ja kysyntä laski. Puuvillaa oli ensimmäisen maailmansodan aikana välillä mahdoton saada muualta kuin Venäjältä." $
 "http://ldf.fi/nbf/p4918" $ "http://ldf.fi/nbf/biography/p27852" $ "Forssa Ab teki vuosisadan kahtena ensimmäisenä vuosikymmenenä kuitenkin yleensä voitollista tulosta. Yhtiö ei joutunut edes vapaussodan vuoksi vakaviin taloudellisiin vaikeuksiin, vaikka 22.4.1918 punaiset pysäyttivätkin tehtaiden toiminnan. Työt saatiin puolitehoisena uudelleen käyntiin jo ennen toukokuun puoltaväliä. Vapaussodan päätyttyä Palmén halusi säilyttää Forssa Ab:n palveluksessa yhtiön koko vakinaisen väen, joten irtisanomisiin ei sodan vuoksi ryhdytty. Lisäksi työväestölle maksettiin kevään aikana menetetystä työansioista tuntuva korvaus." $
 "http://ldf.fi/nbf/p4918" $ "http://ldf.fi/nbf/biography/p27853" $ "Pääjohtaja Palménin aikana Forssa Ab:ssa kehitettiin huomattavasti myös terveydenhuoltoa. Työväki sai 1902 oman lääkärin, jonka apuna toimi diakonissa. Yhtiön palvelukseen saatiin seuraavana vuonna kätilö, ja muutaman vuoden kuluttua perustettiin oma poliklinikka. Palmén esitti 1912, että yhtiö perustaisi työntekijöilleen keuhkotautiparantolan, joka rakennettiinkin kahden seuraavan vuoden aikana Forssan lähistölle. K. V. Kaukovallan mukaan ""Forssa-yhtiö lienee maamme ensimmäinen teollisuuslaitos, joka näin tehokkaasti on käynyt tuberkuloosia vastustamaan""." $
 "http://ldf.fi/nbf/p4918" $ "http://ldf.fi/nbf/biography/p27854" $ "Palmén oli innokas raittiusmies, ja hänen ansiostaan yhtiö osti Forssan molemmat olutpanimot, jotka purettiin pian kaupan jälkeen. Hän kantoi erityistä huolta siitä, että yhtiön entisille ja nykyisille avustusta kaipaaville työntekijöille maksettiin yhtiön sairaus- ja avustuskassasta riittäviä korvauksia. Forssa-yhtiöllä oli ollut tapana myöntää kauan palvelleille toimihenkilöille eläke heidän tultuaan työkyvyttömiksi. Myös toimihenkilön leski sai jokavuotisen apurahan. Suurelta osin Palménin ansiosta perustettiin lisäksi virkailijain eläkekassa, jolle yhtiö lahjoitti 1914 pohjarahastoksi 30 000 markkaa. Tämän jälkeen eläkekassaa kartutettiin säännöllisesti vuosittaisilla lahjoituksilla." $
 "http://ldf.fi/nbf/p4918" $ "http://ldf.fi/nbf/biography/p27855" $ "Palmén kehitti Forssassa myös yhteiskunnallista huoltotoimintaa. Hän tuki monin tavoin Forssan seurakuntaa ja lahjoitti Forssan kirkolle kirkonkellot ja ehtoollisastiat. Forssa Ab:n lahjoitukset seurakunnalle nousivat 1918 tuolloin huomattavaan 230 000 markkaan. Palménin ansiosta myös Forssan yhteiskoulu sai lahjoituksia, joista huomattavimpia oli stipendirahaston perustaminen. Lisäksi hän lahjoitti Teknilliselle korkeakoululle isänsä nimeä kantaneen stipendirahaston." $
 "http://ldf.fi/nbf/p4918" $ "http://ldf.fi/nbf/biography/p27856" $ "K. E. Palmén erosi vuoden 1919 lopussa Forssa Ab:n pääjohtajan toimesta ja sai 1920 vuorineuvoksen arvon. Hän pysyi edelleen yhtiön johtokunnan jäsenenä. Vaikka hän muutti Helsinkiin, hän ei lopettanut toimintaansa Forssan hyväksi. Hän oli 1928 Lounais-Hämeen kotiseutu- ja museoyhdistyksen perustajajäseniä ja osallistui aktiivisesti myös Forssan puuvillatehtaiden historiateoksen aikaansaamiseen. Vapaaherra Palmén nautti elämänsä loppuun saakka suurta arvostusta forssalaisten keskuudessa." $
 "http://ldf.fi/nbf/p5215" $ "http://ldf.fi/nbf/biography/p33338" $ "Isänsä puolelta Arthur Rindell kuului vanhaan varsinaissuomalaiseen pappissukuun, jonka nimi aiemmin oli Rindelius. Isä Edvard Rindell oli maisteri ja Turun tuomiokapitulin amanuenssi, joka kuoli vanhimman pojan eli Arthurin ollessa kaksitoistavuotias. Äiti Augusta Freudenthal kuoli seitsemän vuotta myöhemmin. Poika joutui ansaitsemaan koulun ja opintojen ohessa, mutta koulunkäynti oli hänelle helppoa. Hänellä oli taipumuksia ja kiinnostusta niin luonnontieteisiin kuin kieliinkin." $
 "http://ldf.fi/nbf/p5215" $ "http://ldf.fi/nbf/biography/p33339" $ "Rindell suunnitteli äidinisänsä mallin mukaan apteekkarin taloudellisesti lupaavaa uraa ja valitsi kemian pääaineekseen yliopistossa. Filosofian kandidaatin tutkinnon jälkeen hän kuitenkin jäi virkaatekeväksi laboraattoriksi yliopistoon ja aloitti tieteellisen julkaisutoimintansa. Kun avioliiton solmiminen tuli ajankohtaiseksi 1878, oli etsittävä paremmat tulot tarjoava työpaikka, jollainen löytyi lehtorina Mustialan maanviljelysopistosta Tammelasta. Näin ratkesi Rindellin suuntautuminen maatalouteen. Tutkimustyö keskeytyi hetkellisesti, mutta pian hän sai senaatilta matka-apurahan tutustuakseen ulkomaisiin maanviljelyskemiallisiin koeasemiin sekä täydentääkseen opintojaan. Skandinaviaan, Saksaan, Belgiaan ja Ranskaan 1879 - 1880 suoritettu pitkä opintomatka tuottikin hyvää hedelmää. Rindell saattoi väitellä pian tohtoriksi ja ryhtyä soveltamaan uusia näkemyksiään siitä, miten koetoiminta Mustialassa ja laajemminkin olisi järjestettävä." $
 "http://ldf.fi/nbf/p5215" $ "http://ldf.fi/nbf/biography/p33340" $ "Mustialassa maanviljelyskemia ja -fysiikka muodostuivat Rindellin aikana itsenäiseksi opetusaineeksi. Hän oli elävä opettaja ja sai alkuun myös vaatimattoman koeaseman erityisesti lannoituskokeita varten. Mustialan internaattioloissa hän ehti saman tien perehtyä kaikenlaisiin maatalouskysymyksiin, joihin hänellä nuoruudessaan ei ollut kosketusta. Energiaa riitti vielä Tammelan kunnalliselämäänkin. Vilkas luonne piti häntä liikkeellä, vaikka terveys ajoittain oli heikko. Hämmästyksekseen hän vanhetessaan vahvistui." $
 "http://ldf.fi/nbf/p5215" $ "http://ldf.fi/nbf/biography/p33341" $ "Korkeimman maatalousopetuksen liittäminen 1898 yliopistoon loi Rindellille uusia mahdollisuuksia, mutta myös paineita. Hänen oli nimittäin annettava uutta maanviljelyskemian ja -fysiikan professorin virkaa varten opinnäyte, mikä ei välttämättä ollut mikään helppo tehtävä. Rindell oli näet Mustialan-ansioistaan tullut jo palkituksi professorin arvonimellä 1893, mutta tieteellisesti arvokasta julkaisutoimintaa hänellä oli niukalti. Fysikaalisen kemian tutkimukseen paneutunut Rindell tekikin 1896 uuden opintomatkan Saksaan. Vuonna 1899 hän sitten puolusti niin sanottua professorinväitöskirjaa Untersuchungen über die Löslichkeit einiger Kalkphosphate. Se hyväksyttiin, ja ainoana hakijana Rindell sai viran vuoden 1900 alussa. Näin hänellä 48-vuotiaana alkoi uusi elämänvaihe Helsingissä." $
 "http://ldf.fi/nbf/p5215" $ "http://ldf.fi/nbf/biography/p33342" $ "Professorin tehtäviin kuului kehittyvän maatalouskoetoiminnan organisointi, ja tämä toi mukanaan jäsenyyksiä eri komiteoissa, joissa hän edusti tutkimuksen ja kasvinviljelyn asiantuntemusta. Hänen kiinnostuksensa kohdistui erityisesti suoviljelyn lannoituskysymyksiin, mutta hän tutki muitakin alansa keskeisiä aiheita, usein aikaisempia teorioita testaten. Kriittisenä ja itsekriittisenä luonteena hänen tuotantonsa jäi pienemmäksi kuin ahkeruus ja lahjakkuus olisi antanut odottaa. Hän myös käytti aikaa huolelliseen opetuksen valmisteluun ja tunnolliseen hallintotyöhön; hänhän oli myös maanviljelys-taloudellisen osaston pitkäaikainen dekaani." $
 "http://ldf.fi/nbf/p5215" $ "http://ldf.fi/nbf/biography/p33343" $ "Suuria omia tutkimussaavutuksia Rindellillä ei ollut, mutta hänen tutkimustyönsä sai huomiota ulkomaillakin. Pohjoismaiden maataloustutkijoiden järjestöä perustettaessa 1918 hän oli keskeinen henkilö ja kuolemaansa asti sen Suomen osaston puheenjohtaja. Naapuritieteistä hän tieteellisten seurojen jäsenenä seurasi ainakin meteorologiaa, geologiaa ja luonnollisesti kemiaa. Suomen Tiedeseuraan hänet kutsuttiin 1908. Yhdysvaltain sekä Baltian maiden suoviljelysyhdistykset kutsuivat hänet kunniajäsenekseen." $
 "http://ldf.fi/nbf/p5215" $ "http://ldf.fi/nbf/biography/p33344" $ "Uransa ja ulkoisen olemuksensa perusteella Rindelliä olisi voinut luulla epäkäytännölliseksi mieheksi, mutta näin asia ei ollut. Hänen spesialiteettinsa laboratoriossa oli lasinpuhallus; koeputkia riitti virkaveljillekin. Hän oli muutoinkin avulias ja seurallinen luonne, virkatoimissaan ja tieteellisissä tai poliittisluontoisissa väittelyissä kuitenkin myös kriittisen kärkevä. Tällä ominaisuudella on katsottu olleen osuutta hänen tieteellisen jälkikasvunsa vähäisyyteen." $
 "http://ldf.fi/nbf/p5215" $ "http://ldf.fi/nbf/biography/p33345" $ "Toisin kuin läheinen kollegansa ja ystävänsä professori Gösta Grotenfelt, Rindell jossakin määrin keskitti kiinnostuksensa kohteita. Hän ei osallistunut kaikkeen julkiseen maataloudelliseen elämään, mutta oli valmis pitämään selkeitä ja hyvin kohdennettuja esitelmiä varsinkin ruotsinkieliselle kuulijakunnalle sekä kirjoittamaan tieteellis-käytännöllisiä kirjoituksia myös suoraan maanviljelijöille. Ruotsinkieliseen maatalousseuratoimintaan hän niin ikään osallistui, samoin politiikkaan Ruotsalaisen Kansanpuolueen keskushallituksessa. Amerikan-matkoillaan hän ilmeisesti sai herätteen maatalouskerhotoimintaan (sittemmin 4H), jonka aloittamisessa hän oli mukana varsinkin ruotsinkielisillä alueilla. Nuorisotyö oli ehkä myös keino osoittaa sosiaalista mielenlaatua, jollaisen puutteesta ruotsinkielistä maatalouseliittiä moitti varsinkin pienviljelyshenkinen Hannes Gebhard." $
 "http://ldf.fi/nbf/p5215" $ "http://ldf.fi/nbf/biography/p33346" $ "Eläkkeelle siirryttyään Arthur Rindell muutti syntymäkaupunkiinsa Turkuun. Hän oli innokkaasti ollut valmistelemassa ruotsinkielisen Åbo Akademin perustamista ja toimi sen ensimmäisenä sijaiskanslerina. Samalla Rindell jatkoi erilaisissa tieteellisissä luottamustehtävissä Helsingissä, joten hänen kerrottiin olleen kaupunkien välisen pikajunan tunnetuimpia matkustajia. Hän oli voimissaan viimeisiin vuosiinsa asti ja seurasi alojaan aktiivisesti vielä muutama kuukausi ennen kuolemaansa." $
 "http://ldf.fi/nbf/p5450" $ "http://ldf.fi/nbf/biography/p37608" $ "Karl Fredrik Slotte oli tavallaan toisen polven sivistyneistöä, sillä hänen isänsä Carl Johan Slotte tunnetaan valtiopäivien talonpoikaissäädyn puheenjohtajana. Karl Fredrik Slotte opiskeli fysiikkaa, ja hänestä tuli uuden Teknillisen korkeakoulun alansa ensimmäinen professori." $
 "http://ldf.fi/nbf/p5450" $ "http://ldf.fi/nbf/biography/p37609" $ "Karl Fredrik Slotte syntyi talonpoikaissäädyn puhemiehen Carl Johan Slotten ja Anna Elisabet Varilan esikoisena syksyllä 1848. Perhe oli ruotsinkielinen, vaikka isän sanottiin hallitsevan jonkin verran suomea. Äiti oli kotoisin suomenkieliseltä Keski-Pohjanmaalta, Kaustisilta." $
 "http://ldf.fi/nbf/p5450" $ "http://ldf.fi/nbf/biography/p37610" $ "Karl Fredrik Slotte pääsi ylioppilaaksi 1867 ja maisteriksi kuusi vuotta myöhemmin. Luonnontieteet olivat näinä vuosikymmeninä suuressa nousussa koko maailmassa; kaupungistuvan ja uudenaikaistuvan Suomen senaatti lähetti paljon nuoria miehiä eurooppalaisiin yliopistoihin hankkimaan sekä tieteellistä että käytännöllistä oppia ja kokemusta. Slotten määräraha myönnettiin Leipzigiin, jossa hän tutki professori G. Wiedemannin johdolla nesteiden sisäistä kitkaa. Palattuaan kotimaahansa hän julkaisi lisensiaatinväitöskirjansa Undersökningar angående den inre friktionen hos vätskor (1882)." $
 "http://ldf.fi/nbf/p5450" $ "http://ldf.fi/nbf/biography/p37611" $ "Ulkomaanmatkansa ja kirjansa ansiosta Slotte nimitettiin Helsingin polyteknillisen opiston vanhemmaksi fysiikan opettajaksi 1882. Hän piti virkansa myös sen jälkeen, kun opistosta tuli 1908 Teknillinen korkeakoulu, mutta nimike muuttui professoriksi. Hänen urastaan tuli pitkä, sillä hän pysyi uskollisesti virassaan aina kuolemaansa, vuoteen 1914 asti." $
 "http://ldf.fi/nbf/p5450" $ "http://ldf.fi/nbf/biography/p37612" $ "Luonnontieteiden tutkimustulokset vanhenevat paljon nopeammin kuin humanistien. Slotten enimmät työt julkaistiin Suomen Tiedeseuran sarjassa, aikakauden tieteen valtakielellä saksaksi. Keskeisimmät tutkimustulokset sisältyvät kirjaan Molekular-phsysikalische Konstanten für einfache feste Körper (1910). Toisaalta Slotten töillä on pysyvä arvonsa, sillä hänen Beiblätter zuden Annalen der Physik -sarjassa 1905 julkaisemansa termodynamiikkaa koskevat artikkelit tunsi itse Albert Einstein." $
 "http://ldf.fi/nbf/p5450" $ "http://ldf.fi/nbf/biography/p37613" $ "Oman alansa tutkimusten lisäksi Slotte kirjoitti äidinkielellään ruotsiksi historiaa teoksessaan Matematikens och fysikens studium vid Åbo universitet (1899) sekä oppikirjoja. Koululaitoksen uudistuksen myötä ja yhteiskunnan modernisoituessa muun muassa liikenteen kehittyessä ja sähkön yleistyessä fysiikan kirjoilla oli paljon aikaisempaa suurempi kysyntä ja merkitys. Mekaniska värmeteorin och dess viktigaste tillämpningar sekä Fysikens grundprinciper ilmestyivät 1900-luvun puolella." $
 "http://ldf.fi/nbf/p5450" $ "http://ldf.fi/nbf/biography/p37614" $ "Harrastuksiltaan ja perhesuhteiltaan fysiikan professori liittyi humanismiin ja suomalaiseen kulttuurielämään. Hän harrasti maalausta ja pääsi avioiduttuaan Kokkolan rovastin tyttären Fredrika Fineliuksen kanssa muun muassa Chydeniusten sukupiiriin." $
 "http://ldf.fi/nbf/p5572" $ "http://ldf.fi/nbf/biography/p39665" $ "Lääkäri Axel Lennart Stråhle toimi vuosikymmeniä Turun lääninsairaalan kirurgina, arvostettuna kunnallispoliitikkona ja taide-elämän edistäjänä. Hänet palkittiin professorin arvonimellä." $
 "http://ldf.fi/nbf/p5572" $ "http://ldf.fi/nbf/biography/p39666" $ "Stråhlen suku edusti 1800-luvun yleistä, vaikkakin vähän tutkittua säätykiertoa. Suvun ensimmäiset jäsenet olivat merkittäviä porvoolaiskauppiaita, jotka nousivat määrätietoisella työllä kaupungin verotetuimpien porvareiden joukkoon. Perhe rikastui kaupankäynnillä sekä verkatehtaan ja värjäämön omistajana. Vähitellen 1900-luvun alkupuolella perhe irtosi kaupankäynnistä ja siirtyi maanomistajaksi. Kiinteistöt olivat vakaita sijoituksia, ja niiden omistaminen oli yläluokkaisempaa kuin arkinen porvarin työ." $
 "http://ldf.fi/nbf/p5572" $ "http://ldf.fi/nbf/biography/p39667" $ "Toisaalta Stråhlen suku myös virkamiehistyi. Porvoolainen kauppaneuvos Erik Johan Stråhle naitti tyttärensä Julia Elisabetin 1846 rehtori Nils Konstantin Olsonille, joka omisti Nastolan Erstaan kartanon, ja kahta vuotta myöhemmin naapuripitäjän Iitin puolella Perheniemen kartanon omistanut kunnallisneuvos Erik Johan Stråhle solmi avioliiton Matilda Johanna Olsonin kanssa, jonka isä oli Rautalammin kihlakunnan kruununvouti. Perheet olivat näin kaksin verroin sukulaisia." $
 "http://ldf.fi/nbf/p5572" $ "http://ldf.fi/nbf/biography/p39668" $ "Stråhlen perhe ei ollut silti täysin irtaantumassa Porvoostakaan, sillä Iitin Perheniemen omistanut Erik Johan Stråhle oli rakentamassa itselleen myös kaupunkitaloa, kun hänen vaimonsa Matilda Johanna Olsoni kuoli 1869. Avioparin poika Axel Lennart Stråhle oli vasta viisivuotias menettäessään äitinsä." $
 "http://ldf.fi/nbf/p5572" $ "http://ldf.fi/nbf/biography/p39669" $ "Axel Lennart Stråhle valitsi elämänurakseen lääketieteen, mihin saattoi vaikuttaa kahden enon esimerkki. Valmistuttuaan lääketieteen lisensiaatiksi 1892 hän toimi sukunsa kotikaupungissa Porvoossa yksityislääkärinä vuoden, mutta lähti sitten ensin Mäntyharjulle ja sieltä assistenttilääkäriksi Helsingin yleisen sairaalan kirurgiselle osastolle 1894. Vuonna 1895 hän muutti Turkuun ensin lääninsairaalan alilääkäriksi ja sitten saman sairaalan ylilääkäriksi 1899, missä virassa hän pysyi eläkkeelle jäämisensä asti 1928." $
 "http://ldf.fi/nbf/p5572" $ "http://ldf.fi/nbf/biography/p39670" $ "Axel Lennart Stråhle oli nimenomaan kirurgi ja käytännön kliinikko. Tieteellisiä julkaisuja hän julkaisi vähän ja vasta ikämiehenä, mutta hän sai silti professorin arvonimen 1907. Hän hankki sairaalaan mahdollisimman uudenaikaiset kirurgiset ja tekniset laitteet sekä opetti nuorempia lääkäreitä. Kirurgia ja erityisesti Stråhlen harrastama rintakehän etupuolinen ruokatorven korvausleikkaus olivat tärkeitä ja keskeisiä. Stråhlen kirurginen maine tunnettiin laajalti myös kotimaan ulkopuolella." $
 "http://ldf.fi/nbf/p5572" $ "http://ldf.fi/nbf/biography/p39671" $ "Oman virkansa ohella Stråhle toimi Turun Lääkäriseurassa, myös puheenjohtajana kahteen kertaan, ja hänen mainitaan osallistuneen kaupungin kunnallisiin, sivistyksellisiin ja taiteellisiin rientoihin. Hänen lisäkseen Stråhlen suvun nimeä teki Turussa tunnetuksi tilanomistaja ja Suomen Talousseuran sihteeri Erik Johan Stråhle, joka kunnostautui myös Turun Soitannollisen Seuran aktiivisena jäsenenä. Puolison Eva Gustrenin puolelta tunnetuin kaupunkilainen oli Turun kaasulaitoksen ja siihen yhdistetyn vesilaitoksen johtaja Karl Johan Arvid Gustren." $
 "http://ldf.fi/nbf/p5588" $ "http://ldf.fi/nbf/biography/p39914" $ "Johannes Sundwall kuuluu suomalaisen antiikintutkimuksen ehdottomiin kärkinimiin, ei ainoastaan tieteellisten teostensa laadun vaan myös suomalaisille klassikoille harvinaislaatuisen monipuolisuutensa vuoksi." $
 "http://ldf.fi/nbf/p5588" $ "http://ldf.fi/nbf/biography/p39915" $ "Uudessakaarlepyyssä seminaarinjohtaja  Fredrik Wilhelm Sundwallin poikana syntynyt ja Helsingissä ylioppilaaksi valmistunut Johannes Sundwall opiskeli vuodesta 1895 alkaen Helsingin Keisarillisessa Aleksanterin yliopistossa klassisia kieliä opettajinaan latinisti F. V. Gustafsson ja gresisti I. A. Heikel. Etupäässä filologisesta koulutuksestaan huolimatta Sundwall suuntautui jo varhaisessa vaiheessa historialliseen tutkimukseen. Filosofian kandidaatiksi valmistuttuaan hän jatkoi historian opintoja Münchenissä ja Berliinissä, missä antiikin historiantutkimus ja epigrafiikka eli piirtokirjoitusten tutkimus kukoistivat. Saksassa Sundwall valmisteli myös väitöskirjaansa Johannes Kirchnerin (1859 - 1940) Prosopographia Attica -teoksessa julkaistujen piirtokirjoitusten pohjalta ja innoittamina. Opinnäyte käsittelikin siten Ateenan sosiaalipoliittista historiaa 300-luvulla eKr. ja todisti piirtokirjoitusmateriaalin avulla, että Ateenassa valta oli tuona aikana ylempien eikä alempien kansanluokkien käsissä. Väiteltyään 1906 Sundwall nimitettiin seuraavana vuonna Aleksanterin yliopiston antiikin historian dosentiksi." $
 "http://ldf.fi/nbf/p5588" $ "http://ldf.fi/nbf/biography/p39916" $ "Seuraavina vuosina Sundwall pätevöityi ja loi uraa tutkijana sekä Helsingissä että ulkomailla. Kreikkaan ja etenkin Ateenaan Sundwall matkusti apurahan turvin kokonaiseksi vuodeksi 1908 - 1909 muun muassa keräämään materiaalia Kirchnerin teoksen täydennysosaa varten. Kamarineuvos Herman Rosenberg -stipendiaattina puolestaan hänen matkansa suuntautui Wieniin ja Saksaan, mistä hän teki 1913 kiertomatkan Kreetalle ja Vähään-Asiaan. Jo näiden muutaman vuoden aikana Sundwall julkaisi useita eri artikkeleita ja monografioita. Ensimmäisen maailmansodan puhkeaminen esti Sundwallia palaamasta kotimaahan. Sotavuodet kuluivatkin suurimmaksi osaksi Berliinissä, missä hän osallistui 1914 - 1916 jääkäriliikkeen toimintaan Fritz Wetterhoffin avustajana jääkärien koulutusta organisoitaessa. Samanaikaisesti hän opetti latinaa ja kreikkaa charlottenburgilaisessa koulussa. Sodan päätyttyä Sundwall siirtyi Berliinistä joksikin aikaa Uppsalaan. Huolimatta siitä, että hän jo silloin oli kansainvälisesti tunnustettu antiikintutkija, ei Helsingin yliopistosta avautunut Sundwallille vakituista virkaa eikä henkilökohtaista professuuria. Opetettuaan ensin kolme vuotta latinaa juuri perustetussa Åbo Akademissa ja toimittuaan siellä 1919 lähtien antiikin historian henkilökohtaisena professorina Sundwall sai 1921 nimityksen antiikin historian sekä roomalaisen ja kreikkalaisen kirjallisuuden professoriksi. Hänen isoisänsä, filosofi Johan Matthias Sundwall oli ollut teologisen siveysopin professori Helsingissä 1833 - 1843." $
 "http://ldf.fi/nbf/p5588" $ "http://ldf.fi/nbf/biography/p39917" $ "Tutkijanuransa varhaisvuosina Sundwall profiloitui varsinkin antiikin historian alalla ja edusti niitä historioitsijoita, jotka pohjaavat tutkimuksensa primaarilähteisiin, kuten piirtokirjoituksiin, papyruksiin ja rahoihin. Hän on ensimmäinen suomalainen tutkija, joka julkaisi ja kommentoi antiikkisia piirtokirjoituksia. Aikakausista Sundwall keskittyi etupäässä Kreikan klassiseen aikaan sekä myöhäisantiikkiin. Hänen tutkimuksistaan etenkin yllä mainittu väitöskirja ja 1915 ilmestynyt Weströmische Studien saivat arvosteluissa erittäin hyvän vastaanoton. Monet hänen epigrafiset ja numismaattiset artikkelinsa käsittelivät lähdemateriaalin avulla kreikkalaisten ajanlaskua ja kronologiaongelmia." $
 "http://ldf.fi/nbf/p5588" $ "http://ldf.fi/nbf/biography/p39918" $ "Muinaisen Anatolian tutkimuksen saralla Sundwall julkaisi jo 1911 ensimmäisen artikkelinsa, jossa käsiteltiin kaarialaisia piirtokirjoituksia ja niissä esiintyvää nimistöä. Tätä seurasi 1913 laaja monografia lyykialaisista ja muista anatolialaisista henkilönimistä, teos joka aikanaan herätti tutkijapiireissä jopa kovaa arvostelua. Tässä kohtaa Sundwallin panosta on kuitenkin aliarvioitu, sillä on otettava huomioon, että ennen ensimmäistä maailmansotaa anatolialaisista kielistä tiedettiin yleisesti erittäin vähän ja että Sundwallin aikalaiset olivat ankarasta kritiikistä huolimatta itse kykenemättömiä tuottamaan vastaavanlaista antia tutkimukselle. Juuri tähän kirjaan viitataan yhä usein sen arvokkaiden ja tarkkojen luetteloiden vuoksi." $
 "http://ldf.fi/nbf/p5588" $ "http://ldf.fi/nbf/biography/p39919" $ "Suurin osa Sundwallin Italian varhaishistoriaan kohdistuvista arkeologisista teoksista syntyi 1920 - 1930-luvulla. Tuona aikana hän vietti useita akateemisia kesälomia Italiassa, missä aika kului pääasiassa tärkeimpien museoiden, kuten Rooman Villa Giulian ja Museo preistorico ed etnografico Luigi Pigorinin sekä Bolognan ja Firenzen arkeologisten museoiden, makasiineissa villanova-aikaista materiaalia tutkien. Koska Sundwallilla ei ollut arkeologin tai taidehistorioitsijan koulutusta, hän käytti rohkeasti historian ja kielitieteiden tutkimustapoja hyväkseen herättäen metodologiallaan osittain kummeksuntaa tyyli- ja typologispainotteisissa arkeologeissa. Sundwallin julkaisemat teokset eivät villanova-aikaisen keramiikan osalta olekaan tyypillistä arkeologista perustutkimusta materiaaliluetteloineen, joissa jokainen esine on numeroitu, mitattu ja kuvitettu kokonaisuudessaan. Sundwall keskittyi keramiikan kuvioinnin analysoimiseen ja etenkin maantieteelliseen ryhmittelyyn ja julkaisi esineluokistaan ainoastaan eri kuviomalleja. Tuloksena oli tarkkoja huomioita Italian rautakautisten asutusten eroista ja yhtäläisyyksistä siten, että niiden avulla saatiin käsitys eri alueiden vuorovaikutuksesta toisiinsa sekä hahmotetuksi yleensä ilman arkeologista kontekstia olevan esineistön relatiivinen kronologia. Huomionarvoista on, että suurin osa Sundwallin museoissa katsastamasta materiaalista on vielä 2000-luvun alussa tarkemmin julkaisematta." $
 "http://ldf.fi/nbf/p5588" $ "http://ldf.fi/nbf/biography/p39920" $ "Italian esihistoriaa käsittelevillä tutkimuksillaan Sundwall otti vahvasti kantaa kahteen suureen ja osittain yhä avoinna olevaan etruskologiseen kysymykseen eli villanova- ja etruskikulttuurien kronologiaan sekä kysymykseen etruskikansan ja erityisesti sen kielen alkuperästä. Italian varhaishistorian kronologinen tutkimus oli ennen toista maailmansotaa vielä hyvin alussa, ja edes jonkinlaisen relatiivisen kronologian aikaansaaminen oli sinänsä saavutus. Sundwall perusteli eri hautakompleksien ajoitusta huolellisesti ja oli 1932 ilmestyneessä tutkimuksessa Zur Vorgeschichte Etruriens myös valmis korjaamaan aikaisemmin esittämiään arveluja. Aikalaiskollegoidensa hypoteeseihin etruskien itäisestä alkuperästä Sundwall suhtautui skeptisesti ja oli itse sillä kannalla, että etruskikulttuuri oli kotoperäistä." $
 "http://ldf.fi/nbf/p5588" $ "http://ldf.fi/nbf/biography/p39921" $ "Sundwallin luultavasti tärkein etruskologinen tutkimus ilmestyi hieman myöhemmin toisen maailmansodan loppupuolella. Varhaisitaalisia fibuloita eli solkia käsittelevä työ ei saanut kovinkaan suopeaa vastaanottoa arkeologisen tutkimuksen vilkastuessa jälleen sodan päätyttyä, mutta, kuten Sundwallin lyykialaisia ja muita anatolialaisia henkilönimiä käsittelevän teoksen kohdalla, niin myös tässä tapauksessa kirjan ansiot piilivät huolellisessa materiaalin esittämisessä. Sen vuoksi Die älteren italischen Fibeln on ollut vielä viime vuosikymmenilläkin siteerattu apuväline italialaisessa arkeologiassa." $
 "http://ldf.fi/nbf/p5588" $ "http://ldf.fi/nbf/biography/p39922" $ "Minolaisten ja mykeneläisten lineaarikirjoituksella kirjoitettujen savitaulujen tutkiminen on se antiikintutkimuksen osa-ala, jossa Sundwallin panos oli merkittävä. Kreetalta löytyi 1899 sir Arthur Evansin (1851 - 1941) arkeologisissa kaivauksissa suuri määrä erikoisella kirjoitussysteemillä kirjoitettuja savitauluja, joiden tekstin ratkaisemisesta tuli monen kielitieteilijän suuri haave ja haaste, Sundwall mukaan lukien. Myöhemmin Kreikan mantereelta Pyloksesta löytyi toinen laaja, samalla tapaa kirjoitettujen savitaulujen arkisto. Ilmeisesti Kreetalle 1913 tehdystä matkasta innoittuneena Sundwall liittyi niiden muinaistutkijoiden joukkoon, jotka yrittivät tulkita sekä yhä ratkaisemattomaksi jäänyttä lineaari-A-kirjoitusta että 1950-luvulla englantilaisten ansiosta avautunutta kreikankielistä lineaari-B-kirjoitusta. Sundwall julkaisi puolen vuosisadan aikana suuren määrän näihin piirtokirjoituksiin liittyviä artikkeleita ja joutui luonnollisesti perustutkimuksen suorittajana epäkiitolliseen asemaan, koska useat paperille painetut mielipiteet ja ehdotukset tiedon lisääntyessä väistämättä osoittautuivat vääriksi. Kuten anatolialaisen nimistöntutkimuksen kohdalla niin myös lineaari-A- ja -B-taulujen ollessa kysymyksessä Sundwall osasi kuitenkin useasti myöntää tekemiään virheitä ja korjata omia hypoteesejaan. Yhä arvokkaita ovat kaikesta huolimatta hänen valmistamansa tarkat kopiot suuresta määrästä lineaari-A-tauluja sekä lineaari-A-tekstimateriaalin logogrammien (kirjoitusmerkkien) analysointi. Kolmen vuoden ajan 1947 - 1950 Sundwall oli intensiivisessä tieteellisessä kirjeenvaihdossa amerikkalaisen kollegansa Alice E. Koberin (1906 - 1950) kanssa, jonka roolia lineaari-B-kirjoituksen ratkaisussa Michael Ventrisin taustatukena on vasta hiljattain alettu korostaa. Vain 43-vuotiaana kuolleen Alice E. Koberin kirjeenvaihto ja muistiinpanot osoittavat, että hän ihaili ja arvosti Sundwallin saavutuksia etenkin lineaari-A-tekstien tutkimisessa." $
 "http://ldf.fi/nbf/p5588" $ "http://ldf.fi/nbf/biography/p39923" $ "Sundwall osallistui 1923 - 1924 akateemiseen kilpajuoksuun hakiessaan Uppsalasta klassisten muinaistieteiden ja antiikin historian professuuria. Näitä tapahtumia on Patrick Bruun (1920 - 2007) erinomaisesti kuvannut artikkelissaan Antikhistorikern Johannes Sundwall. On ilmeistä, että hakijoita arvioimaan asetetut pohjoismaiset asiantuntijat olivat yhtäältä voimattomia, koska Sundwallin pätevyys antiikin historian tutkimuksessa oli suurempi kuin hänen kilpahakijoidensa, mutta toisaalta he kykenivät välttämään hänen nimittämisensä vetoamalla hänen vähäisempään kokemukseensa klassillisten muinaismuistojen saralla. Koska siirtyminen Ruotsiin epäonnistui, Sundwall pysyi Åbo Akademin professorina eläkkeelle siirtymiseensä 1945 saakka ja jatkoi opettamista tämänkin jälkeen." $
 "http://ldf.fi/nbf/p5588" $ "http://ldf.fi/nbf/biography/p39924" $ "Johannes Sundwallin kirjallinen tuotanto on huomattava: yli 170 erillistä nimikettä, joista suuri osa on laajempia ja materiaalin keräyksen kannalta aikaavieviä. Tämän lisäksi hän avusti antiikintutkimuksen suurinta hakuteosta, Pauly–Wissowan Real-Encyclopädie der classischen Alterthumswissenschaftia 200 henkilöhistoriallisella hakusanalla. Omien tieteellisten kirjoitustensa lisäksi hän arvosteli lukuisia muiden tutkijoiden monografioita useissa ulkomaisissa aikakauskirjoissa. Sen sijaan tieteenalojensa popularisoimiseen ruotsiksi tai suomeksi Sundwall ei näytä tunteneen suurtakaan vetoa. Yleisluonteisia artikkeleita ilmestyi toki molemmilla kotimaisilla kielillä aikakauskirjoissa kuten 1908 Historiallisessa aikakauskirjassa kreikkalaisten aurinkovuodesta ja uusia arkeologisia tai tieteellisiä löytöjä valottavia ruotsinkielisiä katsauksia Historisk tidskrift för Finland -aikakauskirjassa. Sundwall oli myös kiinnostunut Uuden testamentin tutkimuksesta ja julkaisi 1946 pienempien artikkelien lisäksi myös suuremmalle yleisölle suunnatun Nya Testamentets urtext -teoksen." $
 "http://ldf.fi/nbf/p5588" $ "http://ldf.fi/nbf/biography/p39927" $ "Keisarillisen Aleksanterin / Helsingin yliopiston antiikin historian dosentti 1907 - 1920; Åbo Akademin ylimääräinen vanhan ajan historian professori 1919 - 1921; antiikin historian sekä roomalaisen ja kreikkalaisen kirjallisuuden professori 1921 - 1945; humanistisen tiedekunnan dekaani 1931 - 1937, 1939 - 1942." $
 "http://ldf.fi/nbf/p5588" $ "http://ldf.fi/nbf/biography/p39932" $ "P. Aalto, Classical Studies in Finland 1828 - 1918. 1980; Epigrafi e studi epigrafici in Finlandia. Roma 1998; E. Grumach, Johannes Sundwall // Kadmos 6. 1967; Historiens studium vid Åbo Akademi. 1991: P. Bruun, Antikhistorikern Johannes Sundwall; Minoica : Festschrift zum 80. Geburtstag von Johannes Sundwall. Berlin 1958; R. Westman, Johannes Sundwall // Societas Scientiarum Fennica : årsbok - vuosikirja 47. 1970; R. Westman, Johannes Sundwall // Gnomon 42. 1970; R. Westman, Ergänzende Sundwall-Bibliographie // Klio 54. 1972." $
 "http://ldf.fi/nbf/p5759" $ "http://ldf.fi/nbf/biography/p42946" $ "Sukutaustaltaan baltiansaksalainen Alexander Tunzelman von Adlerflug oli yksi niistä merkittävistä Venäjän armeijassa palvelleista upseereista, jotka 1918 siirtyivät itsenäisen Suomen armeijan johtotehtäviin. Suomen armeijassa hän ehti palvella kymmenen vuotta." $
 "http://ldf.fi/nbf/p5759" $ "http://ldf.fi/nbf/biography/p42947" $ "Suomen vanhassa sotaväessä palvelleen upseeri-isänsä ansiosta Alexander Tunzelman von Adlerflug kävi koulunsa Viipurissa ja sillä tavoin ""suomalaistui"". Hän aloitti sotilasuransa vapaaehtoisena Suomen Rakuunarykmentissä. Tämän jälkeen, vuodesta 1902, hän palveli upseerina Venäjän keisarillisessa armeijassa muun muassa Narvassa, Varsovassa, Moskovassa ja Turkestanissa. Ensimmäisen maailmansodan sytyttyä hän oli esikuntatehtävissä, viimeksi Novgorodin jalkaväkirykmentin komentajana." $
 "http://ldf.fi/nbf/p5759" $ "http://ldf.fi/nbf/biography/p42948" $ "Bolshevikkien vallankaappauksen jälkeen Tunzelman erosi Venäjän armeijasta ja kirjoittautui tammikuussa 1918 Suomen armeijaan. Vapaussodassa peitenimeä Örnflykt käyttänyt Tunzelman osallistui Ruukin ja Oulun taisteluihin sekä epäonnistuneeseen hyökkäykseen Heinolaan, mutta ei saanut ylipäällikkö Gustaf Mannerheimilta rintamakomentajan tehtäviä, vaan palveli sekä Savon rintaman että itäarmeijan esikuntapäällikkönä. Varsinkin jääkäriupseerit pitivät venäläistaustaista Tunzelmania epäilyttävänä. Suomen armeijassa keskeisillä paikoilla 1918 olleiden saksalaisten upseerien jouduttua joulukuussa poistumaan maasta Tunzelmanin esikuntaupseerin kokemusta käytettiin kuitenkin hyväksi, ja hänestä tuli yleisesikunnan vt. päällikkö." $
 "http://ldf.fi/nbf/p5759" $ "http://ldf.fi/nbf/biography/p42949" $ "Toimiessaan 2. divisioonan komentajana Viipurissa Tunzelman määrättiin 1919 toteutetun Aunuksen retken johtajaksi. Tehtävä oli kuitenkin hänen osaltaan lyhytaikainen, sillä vapaaehtoiset eivät halunneet olla alistettuina vakinaiselle armeijalle. Heimosotaretken johtamisen sijasta Tunzelmanin keskeiseksi tehtäväksi muodostui itärajan puolustuksen suunnittelu sekä erityisesti suojajoukkojen järjestäminen ja käyttö Karjalan kannaksella." $
 "http://ldf.fi/nbf/p5759" $ "http://ldf.fi/nbf/biography/p42950" $ "Maaliskuussa 1925 nimitetty Antti Tulenheimon hallitus otti tehtäväkseen perusteellisten uudistusten toimeenpanon armeijassa. Tavoitteena oli siirtää vanhat niin sanotut tsaarinupseerit syrjään jääkäriupseerien tieltä, erityisesti sotaväen päällikkö K. F. Wilkama haluttiin korvata jääkäriupseerilla. Hallituksen tavoitteet jäivät armeijan uudelleenjärjestelyn osalta suurelta osin toteutumatta. Tunzelmanin sotaväen päällikön tehtäviä hoitanut Lauri Malmberg kuitenkin erotti divisioonan komentajan tehtävästä. Tämän jälkeen Tunzelman toimi kolme vuotta puolustusministeriön erityistehtävissä ennen lopullista eroaan armeijasta; tässä yhteydessä hänet ylennettiin kenraaliluutnantiksi." $
 "http://ldf.fi/nbf/p5777" $ "http://ldf.fi/nbf/biography/p43227" $ "Ammatillisen uransa opettajana tehnyt V. K. E. Wichmann tuli tunnetuksi ruotsinmielisenä poliitikkona ja kirjailijana. Hän kirjoitti runoja, historiikkeja sekä ennen kaikkea oppikirjoja." $
 "http://ldf.fi/nbf/p5777" $ "http://ldf.fi/nbf/biography/p43228" $ "Viktor Karl Emil Wichmann syntyi Lumijoella kappalaisen poikana. Hän kävi koulunsa Kokkolassa ja Oulussa ja kirjoitti ylioppilaaksi 1877. Samana vuonna hän siirtyi Helsinkiin ja kirjoittautui yliopisto-opiskelijaksi. Yliopistovuosinaan Wichmann oli monessa mukana. Hän opiskeli menestyksellisesti ja valmistui filosofian kandidaatiksi 1882. Pohjalaisen osakunnan jäsenenä hän osallistui viriävään kielitaisteluun ja oli yksi niistä harvoista ruotsinmielisistä, jotka kuuluivat suomalaisuusmies G. Z. Yrjö-Koskisen kannattajien hallitsemaan osakuntaan. 1870- ja 1880-luvulla leimuavan kielitaistelun aikana Wichmann oli A. O. Freudenthalin ohella akateemisen ruotsinmielisyyden koossapitävä hahmo. Hän oli synnynnäinen johtaja: peloton, mukaansatempaava ja sujuva esiintyjä. Hänen aloitteestaan perustettiin keväällä 1881 vapaa ylioppilasyhdistys U. V., jonka nimi tulee sanoista Uleåborgare, Vasaiter (oululaiset, vaasalaiset). Sen pyrkimyksenä oli saada osakunnassa ruotsin kieli tasa-arvoiseksi suomen rinnalle." $
 "http://ldf.fi/nbf/p5777" $ "http://ldf.fi/nbf/biography/p43229" $ "Wichmann esiintyi opiskeluaikanaan myös ensimmäisen kerran runoilijana. Hän julkaisi salanimellä Gånge Rolf runokokoelmat På fria banor (1880) ja Dikt och drapa (1881), jotka oli tarkoitettu herätyskutsuksi ruotsinkieliselle akateemiselle nuorisolle. Wichmannin ""viikinkirunoudelle"" oli ominaista gööttiläinen henki ja germaanisen perinnön palvonta. Niistä useita julkaistiin Pohjalaisen osakunnan nimestään huolimatta ruotsinkielisessä lehdessä Sampsa Pellervoinen." $
 "http://ldf.fi/nbf/p5777" $ "http://ldf.fi/nbf/biography/p43230" $ "Wichmann toimi aktiivisesti ylioppilaiden Verdandi-kirjallisuusyhdistyksessä. Yhdistyksen albumissa 1883 hän kritisoi poleemisen runon muodossa Z. Topeliuksen suomalaiskansallista ja lojaalia historiannäkemystä. Eräässä Verdandin kokouksessa syntyi ajatus ruotsinkielisen kirjallisuusseuran perustamisesta, ja tämä toteutui muutamaa vuotta myöhemmin 1885." $
 "http://ldf.fi/nbf/p5777" $ "http://ldf.fi/nbf/biography/p43231" $ "Opiskeluaikanaan Wichmann työskenteli 1880-luvun alussa opettajan sijaisena, ja alasta tuli sittemmin hänen omansa. Hän opetti muun muassa Viipurin ruotsalaisessa lyseossa ja reaalikoulussa, Kuopion reaalilyseossa, Tavaststjernan tyttökoulussa Helsingissä sekä Haminan kadettikoulussa. Vastavalmistunut Wichmann määrättiin vuoden 1882 lopulla hoitamaan historian, maantiedon ja kasvatusopin va. lehtorinvirkaa Uudenkaarlepyyn kansakoulunopettajaseminaariin, mistä alkoi hänen yli 30-vuotinen toimintansa kaupungissa." $
 "http://ldf.fi/nbf/p5777" $ "http://ldf.fi/nbf/biography/p43232" $ "Lehtorin viran ohella Wichmann toimi seminaarin varajohtajana ja sen jälkeen johtajana 1912 - 1916. Lisäksi hän opetti Uudenkaarlepyyn alemmassa käsityökoulussa ja kaupungin ruotsalaisessa tyttökoulussa sekä osallistui 1902 kaupungin yksityisen poikakoulun perustamiseen. Wichmann teki valtionstipendin turvin useita opintomatkoja, muun muassa 1886 Saksaan, Sveitsiin ja Itävaltaan sekä 1909 Italiaan ja Saksaan, missä hän kävi katsomassa pääsiäisen kärsimysnäytelmän Oberammergaussa." $
 "http://ldf.fi/nbf/p5777" $ "http://ldf.fi/nbf/biography/p43233" $ "Wichmann oli vähän aikaa 1883 lehtori Max Strömbergin alun perin julkaiseman ääriruotsalaiskansallisen Norra Postenin vastaavana toimittajana. Nimimerkillä Gånge Rolf Wichmann muokkasi lehden kielipoliittista linjaa kansanomaisemmaksi ja paremmin talonpoikaiselle Pohjanmaalle soveltuvaksi kuin aristokraattisemmat Uudenmaan ruotsalaismieliset äänenkannattajat, esimerkiksi Loviisan Östra Nyland. Myöhemmin Gånge Rolf avusti useita muita ruotsinkielisiä lehtiä, kuten Vasabladetia, Ålandia, Österbottenia ja Wasa-Postenia. Hänet valittiin 1885 myös Uudenkaarlepyyn kaupunginvaltuustoon, missä hän istui usean vuoden ajan ja oli sen sekä varapuheenjohtajana että sihteerinä." $
 "http://ldf.fi/nbf/p5777" $ "http://ldf.fi/nbf/biography/p43234" $ "Routavuosina Wichmann karkotettiin ruotsinkielisten perustuslaillisten piirien edustajana maasta. Hänet pakotettiin ottamaan virkavapaata ja lähtemään Suomesta syyskuussa 1903. Wichmann siirtyi Ruotsiin, missä hän toimi historian ja maantiedon lehtorina Tukholman Palmgrenska skolanissa, kasvatusopin ja filosofian lehtorina Åhlinska flickskolanissa sekä uskonnon lehtorina Stockholms elementarläroverkissä. Palattuaan kotimaahan kesällä 1905 hän osallistui aktiivisesti valtiopolitiikkaan, ja hänet valittiin Vaasan läänin pohjoisesta vaalipiiristä Ruotsalaisen Kansanpuolueen kansanedustajaksi 1908 - 1909. Hän toimi myöhemmin 1918 - 1919 myös suomenruotsalaisilla kansankäräjillä." $
 "http://ldf.fi/nbf/p5777" $ "http://ldf.fi/nbf/biography/p43235" $ "Wichmann jäi eläkkeelle seminaarinjohtajan virastaan 1916 mutta ei jäänyt lepäämään laakereille vaan oli kolme vuotta Oulunkylän ruotsalaisen yhteiskoulun opettajana Helsingin maalaiskunnassa, vuodet 1919 - 1923 vt. arkistonhoitajana Merenkulkuhallituksessa ja vielä 1927 - 1929 Ahvenanmaan lyseossa vt. vanhempana lehtorina." $
 "http://ldf.fi/nbf/p5777" $ "http://ldf.fi/nbf/biography/p43236" $ "Wichmann oli ahkera ja arvostettu luennoitsija. Hän luennoi sotahistoriasta maan ruotsinkielisille joukko-osastoille vuodesta 1919 ja teki 73-vuotiaana 1929 Gerda-tyttärensä kanssa neljä kuukautta kestävän luentomatkan Yhdysvaltoihin paikallisten suomenruotsalaisten piirien kutsusta. Hän kirjoitti myös kirjan vaikutelmista, joita oli saanut Yhdysvaltojen suomenruotsalaisista. Wichmann palkattiin 1930 Uudenmaan eteläisen suojeluskuntapiirin apulaispropagandistiksi." $
 "http://ldf.fi/nbf/p5777" $ "http://ldf.fi/nbf/biography/p43237" $ "Wichmann jatkoi Gånge Rolfina ruotsinmielisten runojen kirjoittamista ja julkaisi useita uusia runokokoelmia, joista viimeinen, Svenskhets-sånger, ilmestyi 1919. Hänen kirjailijantyönsä ei rajoittunut kuitenkaan vain runouteen. Hän kirjoitti 1920-luvulla useita historiallisia tutkimuksia, kuten Uudenkaarlepyyn kaupungin ja Tenholan kunnan historiat. Hän kirjoitti myös rykmenttien historiikkeja, kuten Uudenmaan ja Vaasan rykmenteistä. Erityisesti hän kunnostautui kuitenkin oppikirjojen kirjoittajana. Muun muassa Allmän historia : läro- och läsebok för folkskolor (1900, suomeksi 1901) ilmestyi kaikkiaan kymmenenä painoksena." $
 "http://ldf.fi/nbf/p5777" $ "http://ldf.fi/nbf/biography/p43238" $ "V. K. E. Wichmann oli ""rauhaton sielu"", jonka kiinnostus jakaantui monelle eri taholle. Hän oli kiinnostunut vapaaehtoisesta palokunta- ja säästöpankkiliikkeestä ja oli muun muassa Uudenkaarlepyyn säästöpankin hallituksen jäsen ja isännistön puheenjohtaja. Lisäksi hän oli kiinnostunut urheilusta, ja hänellä oli nuorena sekä oma purjevene että ratsastushevonen. Wichmann kutsuttiin myös monien eri seurojen ja yhdistysten, kuten Vasa Nationin, Helsingin Arbetets Vännerin, Yhdysvalloissa toimivan Runebergs Ordenin ja Stockholms lärarföreningin kunniajäseneksi." $
 "http://ldf.fi/nbf/p5927" $ "http://ldf.fi/nbf/biography/p45770" $ "K. A. Wreden arkkitehtuuri oli eklektistä ja sovinnaista, mutta myös suurpiirteistä ja selkeälinjaista. Se välitti suuria taideperinteitä, Italian renessanssia ja pohjoissaksalaista gotiikkaa keskieurooppalaisen oikeaoppisesti. Wrede oli uskonnollisten järjestöjen ja ylimpien yhteiskuntapiirien suosima suunnittelija." $
 "http://ldf.fi/nbf/p5927" $ "http://ldf.fi/nbf/biography/p45771" $ "Anjalan Wredebystä lähtöisin oleva vapaaherra Karl August Wrede opiskeli taidekaupunkina tunnetun Dresdenin kuninkaallisessa polyteknikumissa ja valmistui arkkitehdiksi 1882. Opiskelupaikan valinnalla lienee ollut yhteyttä siihen, että Wrede oli kiinnostunut oopperasta ja teatterista ja näyttäytyi mielellään esteetin ja taiteentuntijan roolissa. Hän liikkui taidepiireissä ja osallistui Suomen Taiteilijaseuran illanviettoihin. Hänen tuttavapiiriinsä kuuluivat kirjailija Karl August Tavaststjerna ja ruotsalainen runoilija Carl Snoilsky." $
 "http://ldf.fi/nbf/p5927" $ "http://ldf.fi/nbf/biography/p45772" $ "Wrede solmi avioliiton 1888 turkulaisen tupakkatehtailijan, kauppaneuvos Fredric von Rettigin tyttären kanssa ja kääntyi niin ikään mieleltään uskontoon, jota hän siitä lähtien harrasti yhtä vakaasti ja näkyvästi kuin aikaisemmin taiteita. Hän tuli tunnetuksi muun muassa lähetysharrastuksestaan." $
 "http://ldf.fi/nbf/p5927" $ "http://ldf.fi/nbf/biography/p45773" $ "Virkauransa K. A. Wrede teki yleisten rakennusten ylihallituksen ylimääräisenä arkkitehtina (1883 - 1887 ja uudelleen 1893 - 1918). Hän ei koskaan saanut parempaa vakinaista virkaa, mistä hän oli hyvin katkera. Virkamiehenä hän ei päässyt itsenäiseksi suunnittelijaksi. Suomen rakennustaiteen historiaan Wrede on jäänyt yksityisten tilaustehtäviensä ansiosta." $
 "http://ldf.fi/nbf/p5927" $ "http://ldf.fi/nbf/biography/p45774" $ "Wreden tunnetuimpia töitä on niin sanottu Vanha Kauppakuja eli Wreden pasaasi Helsingissä. Tämä Pohjois-Esplanadilta Aleksanterinkadulle ulottuva liikerakennus, jonka keskiosa muodostaa kauppakujan, edusti ensimmäisenä Suomessa eurooppalaisiin metropoleihin 1800-luvulla juurtunutta rakennustyyppiä. Samalla se oli Wreden oma suurisuuntainen liikeyritys. Osakkaana projektissa oli rakennusmestari J. H. Helenius, myöhemmin rahoittajaksi tuli kauppaneuvos Julius Tallberg. Turun kaupunginkirjaston suunnittelun Wrede sai kilpailun ansiosta. Rakennus oli Fredric von Rettigin lahja kaupungille. Tuskin on ihmettelemistä siinä, että vävy, joka muutenkin toimi hänen arkkitehtinaan, osasi kilpailijoista parhaiten myötäillä lahjoittajan mielikuvia." $
 "http://ldf.fi/nbf/p5927" $ "http://ldf.fi/nbf/biography/p45775" $ "Ylhäisissä uskonnollisissa piireissä K. A. Wredellä oli sija sekä arkkitehtina että uskonveljenä. Paul Sinebrychoff nuorempi, joka niin ikään oli opiskellut arkkitehtuuria Dresdenissä, hänen veljensä Nikolas Sinebrychoff sekä Tampereen Finlaysonin tehtaanjohtajan Wilhelm von Nottbeckin poika Peter von Nottbeck tilasivat Wredeltä rakennussuunnitelmia, joista mainittakoon Hämeen museona nykyään toimiva Nottbeckin palatsi Tampereella (1897). Wrede piirsi myös Helsinkiin useita kirkollisten yhteisöjen toimitiloja sekä Eläintarhan alueelle Diakonissalaitoksen sisarkodin, kirkon ja talousrakennuksen." $
 "http://ldf.fi/nbf/p593" $ "http://ldf.fi/nbf/biography/p114386" $ "Pääjohtaja Alarik Nystén tuli 1920-luvulla tunnetuksi lukuisista fuusioista, joiden avulla hän kasvatti pienestä Helsingin Osakepankista (HOP) maan kolmanneksi suurimman liikepankin. Fuusioista aiheutui tosin raskaita saneeraustoimia ja tervehdyttämiskustannuksia, mikä vaikutti siihen, ettei pankin talletuskanta 1930-luvulla juuri noussut, ja se menetti markkinaosuuksia etenkin paikallispankeille. Nysténin kuollessa 1936 HOP oli kuitenkin elinkykyinen ja Suomen oloissa merkittävä rahalaitos." $
 "http://ldf.fi/nbf/p593" $ "http://ldf.fi/nbf/biography/p114387" $ "Alarik Nystén oli virkamiesperheen poika, joka melko yleiseen tapaan lähti pian ylioppilaaksi tultuaan tutkintoa suorittamatta pankkityöhön ja eteni alalla huipulle saakka. Hankittuaan kokemusta Suomen Pankista ja ulkomaisilta opintomatkoilta hän siirtyi 1910 Suomen Yhdyspankkiin, missä hän työskenteli muun muassa sen Vaasan ja Tampereen konttoreissa." $
 "http://ldf.fi/nbf/p593" $ "http://ldf.fi/nbf/biography/p114388" $ "Helsingin Osakepankin (HOP) johtokuntaan Nystén kiinnitettiin syksyllä 1916, jolloin vain kolme vuotta aikaisemmin perustetussa rahalaitoksessa käytiin valtataistelua. Johtaja Erik von Frenckell ja kauppias Moses Skurnik olivat ostaneet ruotsalaiselta Wallenbergien konsortiolta HOP:n osake-enemmistön, mutta omistusta alettiin jakaa pian uudelleen pankin hallintoneuvoston lähipiirille. Kiistelyn tiimellyksessä eräät pankin johtohahmot joutuivat lähtemään, ja Nystén tuli paikkaamaan aukkoja." $
 "http://ldf.fi/nbf/p593" $ "http://ldf.fi/nbf/biography/p114389" $ "HOP:n valtausyritykset jatkuivat toukokuussa 1918, kun ulkomaalainen pankkiiri Dimitri Rubinstein osti pankin osake-enemmistön. Nystén ja toinen johtokunnan jäsen Walter Paersch uhkasivat tällöin erolla. Suomalainen konsortio lunasti kuitenkin - maksaen hieman yli pörssikurssin - Rubinsteinin osakkeet, ja Nystén sekä Paersch suostuivat jatkamaan." $
 "http://ldf.fi/nbf/p593" $ "http://ldf.fi/nbf/biography/p114390" $ "Tällaiset kokemukset ""nurkkauksista"" lienevät olleet Nysténille hyvää valmennusta yritysten valtaamiseen, sillä hän tuli tunnetuksi ennen muuta pankkifuusioista. Pilalehtien mukaan hän oli ""pankkien hotkaisija, strutsimahainen Alarik, jonka seuraavina uhreina odotetaan olevan PYP (Pohjoismaiden Yhdyspankki) ja KOP (Kansallis-Osake-Pankki)"" - siis maan suurimmat liikepankit. (Suomen Yhdyspankki ja Pohjoismaiden Osakepankki oli 1919 yhdistetty PYP:ksi.) Jo kesällä 1918 Helsingin Osakepankki nielaisi lähes saman kokoisen Uudenmaan Osakepankin Suomen pankkihistorian ensimmäisessä fuusiossa. HOP nousi tällöin omilla varoilla mitaten maan neljänneksi suurimmaksi pankiksi." $
 "http://ldf.fi/nbf/p593" $ "http://ldf.fi/nbf/biography/p114391" $ "Nystén nimitettiin Helsingin Osakepankin pääjohtajaksi 1921 Hans Estlanderin kuoltua. Samana vuonna HOP otti haltuunsa elinkelvottoman Suomen Teollisuuspankin ja likvidoi vaikeuksiin joutuneen Ulkomaankauppapankin tuottoisasti. Nystén hankki vähitellen myös paksun nipun Ålands Aktiebankin osakkeita, mutta laivanvarustaja Gustaf Erikson pelasti pankin ahvenanmaalaisille." $
 "http://ldf.fi/nbf/p593" $ "http://ldf.fi/nbf/biography/p114392" $ "Viipurilaisen Suomen Kauppapankin liittäminen Helsingin Osakepankkiin 1923 oli merkittävä askel. Kauppapankki oli aikanaan lohjennut Pohjoismaiden Osakepankista, kun sen pääkonttori oli siirretty 1907 Viipurista Helsinkiin. Kauppapankin myötä HOP sai ( Wilhelm Hackman) Hackman &amp; Co:n kaltaisia suurasiakkaita sekä melkoisen konttoriverkon Itä-Suomesta." $
 "http://ldf.fi/nbf/p593" $ "http://ldf.fi/nbf/biography/p114393" $ "Talouslaman alkaessa 1929 Nystén otti HOP:n hoiviin Oulussa perustetun Atlas Pankin, joka oli laajentanut toimintaansa Helsingissä liian rohkeasti. Samalla HOP sai Atlas Pankin vastavalmistuneen komean talon Mikonkadun ja nykyisen Yliopistonkadun kulmasta Helsingistä; pääkonttorisaliin sijoitettiin elokuvateatteri Rea." $
 "http://ldf.fi/nbf/p593" $ "http://ldf.fi/nbf/biography/p114394" $ "Nysténin fuusiopolitiikka huipentui Liittopankki Osakeyhtiön yhdistämiseen Helsingin Osakepankkiin pulavuotena 1931. Pankkien taseet olivat tuolloin jokseenkin yhtä suuret. Liittopankki oli syntynyt 1920 kolmen maakuntapankin löyhäksi liitoksi. Se joutui heti vaikeuksiin, ja jo 1924 Nystén neuvotteli sen fuusioimisesta HOP:iin. Hän vaati kuitenkin, että kaksi kolmasosaa Liittopankin osakepääomasta käytettäisiin poistoina todennäköisten luottotappioiden kattamiseksi. Liittopankin johtokunta olisi hyväksynyt näinkin kipeän leikkauksen, mutta se torjui Nysténin vaatimuksen julkaista hänen sanelemansa realistinen tase johtokunnan itse julkaiseman toiveikkaan taseen asemesta. Liittopankin hallintoneuvoston puheenjohtajan, kenraali Gustaf Mannerheimin arvovallan ja taktikoinnin avulla Liittopankki uudistettiin sitten omin voimin. Tällöin sen osakkaat menettivät kuitenkin kaksi kolmasosaa pääomastaan, kuten Nystén oli arvioinut." $
 "http://ldf.fi/nbf/p593" $ "http://ldf.fi/nbf/biography/p114395" $ "Liittopankin asiat kohentuivat 1920-luvun loppupuolen nousukaudella, mutta uusia murheita saatiin, kun siihen yhdistettiin 1928 Etelä-Suomen Pankki. Fuusiossa saatiin ongelma-asiakkaita - ennen muuta Hella Wuolijoen hallitsema Aunuksen Puuliike Oy. Mannerheimin johtama pankki rahoitti siis Wuolijoen ylihintaisia tukkikauppoja Neuvosto-Karjalan pääministerin Edvard Gyllingin kanssa." $
 "http://ldf.fi/nbf/p593" $ "http://ldf.fi/nbf/biography/p114396" $ "Liittopankki ehdotti joulukuussa 1930 Nysténille uudelleen fuusiota. Suomen Pankin pääjohtajan Risto Rytin johtama toimikunta arvioi Liittopankin tilan, ja tähän perustuneet fuusioehdot tuntuivat raskailta etenkin pohjalaisista, jotka olivat yhdistäneet vanhan, kannattavan Vaasan Osake Pankin Liittopankin heikkojen osapuolten kanssa. Vaihtoehtona olisi kuitenkin ollut ilmeisesti Liittopankin kaatuminen." $
 "http://ldf.fi/nbf/p593" $ "http://ldf.fi/nbf/biography/p114397" $ "Fuusiossa HOP sai Liittopankin uuden, komean pääkonttoritalon Helsingin Aleksanterinkadun ja Keskuskadun kulmasta, muita arvokiinteistöjä, Mannerheimin hallintoneuvoston puheenjohtajaksi sekä melkoisesti uusia asiakkaita mutta myös raskaan saneeraustaakan. Nysténin onnistui kuitenkin selvittää ongelmat ja jopa saattaa pankin haltuun otettu Aunuksen Puuliike sellaiseen kuntoon, että se voitiin pian hänen kuolemansa jälkeen myydä Enso-Gutzeit Oy:lle." $
 "http://ldf.fi/nbf/p593" $ "http://ldf.fi/nbf/biography/p114398" $ "Nysténin johtama HOP kasvoi siis ennen kaikkea fuusioiden kautta. Muista hankkeista huomattava oli alun perin kehitysyhtiöksi perustettu Finanssilaitos, joka otti 1926 hoitaakseen raha-arpajaiset. Arpajaisilla tuettiin Suomalaista Oopperaa, Suomen Kansallisteatteria ja muuta kulttuurityötä, mutta toiminta kannatti myös HOP:lle ja jatkui vuosikymmeniä." $
 "http://ldf.fi/nbf/p593" $ "http://ldf.fi/nbf/biography/p114399" $ "Nystén kuoli 60-vuotiaana vilustuttuaan suojeluskuntaonnettomuudessa menehtyneen HOP:n virkailijan hautaussaattueessa. Nystén oli luonut maan kolmanneksi suurimman liikepankin, joka oli tuolloin melko vakaalla pohjalla. Liittopankin saneeraaminen oli tosin edellyttänyt HOP:n osakepääoman puolittamista, ja tervehdyttämiskustannuksia riitti monelle vuodelle. Rasitukset vaikuttivat siihen, ettei HOP:n talletuskanta 1930-luvulla juuri noussut, ja se menetti jatkuvasti markkinaosuutta etenkin paikallispankeille. Nysténin kauden päättyessä HOP oli silti elinkykyinen ja Suomen oloissa merkittävä rahalaitos." $
 "http://ldf.fi/nbf/p593" $ "http://ldf.fi/nbf/biography/p114400" $ "Toisin kuin useimmat muut oman aikansa johtavat pankkimiehet Alarik Nystén ei juuri osallistunut yhteiskunnallisiin tai muihin rientoihin vaan keskittyi päätoimeensa, mikä ehkä selittää hänen saavutuksensakin." $
 "http://ldf.fi/nbf/p6038" $ "http://ldf.fi/nbf/biography/p47826" $ "Paitsi että Reinhold Felix von Willebrandille oli suotu ilmeisen monia lahjoja, hän pystyi myös lukuisin tavoin käyttämään niitä ja seuraamaan kutsumuksiaan. Läheisimmin hänet liitetään Finsk Tidskriftiin, koska hän toimi monet vuodet sen julkaisijana. Toiseksi hän kuuluu suomalaisen urheilun alkuvaiheen merkittäviin johtajiin. Kolmantena toimintasarkana oli yhteiskunnallinen vaikuttaminen, sillä hän edusti ritaristoa ja aatelia säätyvaltiopäivillä sekä toimi Helsingin kunnallispolitiikassa." $
 "http://ldf.fi/nbf/p6038" $ "http://ldf.fi/nbf/biography/p47827" $ "Reinhold Felix von Willebrand syntyi patologian professorin Knut Felix von Willebrandin ja Anna Sofia Jaenischin perheeseen, jossa oli kaikkiaan viisi lasta. Isä palveli myös lääkintöhallituksen pääjohtajana, hänet nimitettiin myöhemmin todelliseksi valtioneuvokseksi ja korotettiin 1889 vapaaherralliseen arvoon. Äiti oli Lappeenrannan saksalaissukuisen postinhoitajan tytär. Kotona puhuttiin usein niin saksaa kuin ranskaakin, ja Reinhold sisaruksineen sai ensiluokkaisen kasvatuksen, joka yhdessä myöhemmän vapaaherrallisen arvon kanssa vaikutti varsinkin Reinholdin elämään ja toimintaan." $
 "http://ldf.fi/nbf/p6038" $ "http://ldf.fi/nbf/biography/p47828" $ "Ensiopetus annettiin kotona, ja vasta 10 vuoden ikäisenä Reinhold kirjoittautui ruotsalaiseen normaalikouluun, suoraan toiselle luokalle. Seitsemän vuotta myöhemmin, 1875, hän suoritti ylioppilastutkinnon ja alkoi saman vuoden syksyllä opiskella yliopistossa ensimmäisenä tavoitteenaan maisterin tutkinto filosofisen tiedekunnan historiallis-kielitieteellisessä osastossa. Opinnot sujuivat joutuisasti, ja 17.12.1880 oli edessä professori C. G. Estlanderin pitämä julkinen kuulustelu, minkä jälkeen hän saattoi kutsua itseään filosofian kandidaatiksi. Maisterinarvo seurasi promootiossa kaksi vuotta myöhemmin." $
 "http://ldf.fi/nbf/p6038" $ "http://ldf.fi/nbf/biography/p47829" $ "Isän kuoltua 1893 Reinhold Felix von Willebrandin oli otettava huolehtiakseen perheen omaisuudesta ja yhtiöosuuksista. Hän sai soveltaa käytäntöön lainopintojaan, jotka hän oli aloittanut 1882 sen sijaan, että hän olisi ryhtynyt valmistelemaan väitöskirjaa estetiikan alalta. Lainopinnot hän aloitti tiettävästi vanhempiensa takia eikä tavoitellut juristin uraa. Hän sai molempain oikeuksien kandidaatin arvon toukokuussa 1888 ja ilmoittautui auskultantiksi Vaasan hovioikeuteen. Joulukuussa 1890 hän sai varatuomarin arvon. Hän lähti Vaasasta kesäkuun 1891 lopulla." $
 "http://ldf.fi/nbf/p6038" $ "http://ldf.fi/nbf/biography/p47830" $ "Tärkeää kasvualustaa tulevalle kulttuuripersoonalle merkitsivät useat Euroopan-matkat, joille von Willebrand pääsi jo nuoruusvuosinaan. Ylioppilastutkinnon jälkeen hän matkusti Uppsalaan suureen pohjoismaiseen ylioppilaskokoukseen, missä hän saattoi solmia ensimmäiset yhteytensä ulkomaille. Kolme vuotta myöhemmin hän matkusti äitinsä ja nuoremman sisarensa Alicen kanssa Pariisiin voidakseen vierailla muun muassa maailmannäyttelyssä, museoissa, kirkoissa, teattereissa ja oopperataloissa. Suurimman osan vuodesta 1881, kandidaatintutkinnon ja lainopintojen välisen ajan, von Willebrand vietti matkustellen Euroopassa." $
 "http://ldf.fi/nbf/p6038" $ "http://ldf.fi/nbf/biography/p47831" $ "Von Willebrandin sanotaan kiinnostuneen urheilusta erityisesti siksi, että hänen vanhin veljensä Viktor menehtyi ennenaikaisesti keuhkotuberkuloosiin 1880, vain 26-vuotiaana. Von Willebrand harrasti aktiivisesti useita urheilulajeja ja toimi myös lukuisien järjestöjen johtajana. Pisimpään hän ilmeisesti toimi Helsingfors Gymnastikklubb -seurassa (HGK), johon hän liittyi marraskuussa 1883. Jo samana vuonna hän pani alulle yhden seuran pitkäikäisimmistä perinteistä, niin kutsutun Jouluporsaan ( Julgrisen), joka on sekä vuotuisen joulujuhlan että siihen liittyvän yhdistyslehden nimi. Vuosijulkaisun sivuilta henkii vahva toverihenki, eikä myöskään von Willebrand eli Brandis, kuten häntä seurassa kutsuttiin, säästynyt kirjoitelmien toverillisilta piikittelyiltä; tekstit laadittiin alusta alkaen lähes aina runomuotoon. Kirjoitelmista käy myös ilmi, että hänen aktiivivoimailunsa usein kärsi vapaaherran velvoitteista. Brandis sävelsi seuran kunniamarssin ja kirjoitti pari unohtumatonta matkakuvausta voimailijain esiintymis- ja kilpailumatkoista. Niistä tunnetumpi on Fem sportsmäns resa till kontinenten (1885), jossa hän kuvaa Belgian- ja Saksan-matkaansa neljän seuratoverin kumppanina. Vähintään yhtä viihdyttävä on Resan till Malmö (1896), joka ilmestyi alun perin Julgrisen-julkaisussa ja sittemmin eripainoksena. Kuvaus on kirjoitettu liioitellun reippaaseen, osin itseironiseen tyyliin, ja se kertoo seuran jäsenten matkasta Malmön voimistelu- ja urheilujuhlille 1896." $
 "http://ldf.fi/nbf/p6038" $ "http://ldf.fi/nbf/biography/p47832" $ "Von Willebrand nimitettiin Helsingin Luistinklubi Osakeyhtiön (Ab Helsingfors Skridskoklubb) ensimmäiseksi puheenjohtajaksi. Osakeyhtiömuotoinen urheiluseura oli perustettu huolehtimaan Pohjoisrannan luistinradasta. Tähänkin yhtymään von Willebrand kuului useita vuosia, ja lisäksi hän edusti suomalaista luistelu-urheilua kansainvälisessä liitossa." $
 "http://ldf.fi/nbf/p6038" $ "http://ldf.fi/nbf/biography/p47833" $ "Muista urheilujärjestöistä, joissa von Willebrand toimi aktiivisesti ennen kaikkea johtajana ja eräänlaisena mesenaattina, voidaan mainita Helsingin Soutuklubi (Helsingfors Roddklubb) ja Pohjoismainen Soutuliitto (Nordiska Roddförbundet) sekä Suomen ruotsinkielinen hiihtoliitto (Svenska Finlands Skidförbund)." $
 "http://ldf.fi/nbf/p6038" $ "http://ldf.fi/nbf/biography/p47834" $ "Urheilujärjestömiehenä von Willebrandin tunnetuimpia luottamustehtäviä lienevät jäsenyys Kansainvälisessä olympiakomiteassa (KOK) ja Suomen Olympiakomitean puheenjohtajuus; hän toimi Suomen olympiajoukkueen johtajana Lontoossa 1908 ja Tukholmassa 1912. Vakavarainen ja kielitaitoinen vapaaherra von Willebrand sopi saumattomasti valiokerhoon, jonka ranskalainen Pierre de Coubertin kokosi ympärilleen olympialiikkeen johtoon. Komitean jäsenten oli osattava ranskaa ja voitava matkustaa lähes vuosittain KOK:n kongresseihin eri puolille Eurooppaa." $
 "http://ldf.fi/nbf/p6038" $ "http://ldf.fi/nbf/biography/p47835" $ "Ruotsalaiset Viktor Balk ja Clarence af Rosén ehdottivat von Willebrandia KOK:n jäseneksi jo 1907, mutta virallisesti hänet valittiin tehtävään vasta Lontoon olympialaisten yhteydessä 1908. Hän oli perustamassa Suomen Olympiakomiteaa joulukuussa 1907 ja toimi sen puheenjohtajana vuoteen 1919. Hän edusti KOK:aa Suomessa vuoteen 1920." $
 "http://ldf.fi/nbf/p6038" $ "http://ldf.fi/nbf/biography/p47836" $ "Koska isoveli Erik von Willebrand työskenteli Pietarissa, Reinhold Felix von Willebrand edusti sukua säätyvaltiopäivillä vuoteen 1906. Samanaikaisesti hänet oli valittu ritariston ja aatelin edustajana useisiin valiokuntiin, ja valtiopäivillä hän hoiti lukuisia erityistehtäviä. Hän piti neitsytpuheensa valtiopäivillä 1885 niin sanotusta voimistelukysymyksestä ja palasi aiheeseen vielä 1888." $
 "http://ldf.fi/nbf/p6038" $ "http://ldf.fi/nbf/biography/p47837" $ "Palattuaan tuomioistuinharjoittelusta Vaasasta von Willebrand tavoitteli virkauraa senaatista mutta ei saanut vakituista virkaa. Hänelle annettiin useita erityistoimeksiantoja, ensimmäisenä syksyllä 1891 niin sanottu ( Nikolai Hristianovitsh Bunge) Bungen komitea, jonka tehtävänä oli Suomen perustuslakien kodifikaatio, mutta 1896 hän päätti lopullisesti palveluksensa senaatissa. Pari vuotta myöhemmin hänet nimitettiin sihteeriksi senaatin asettamaan elinkeinolakikomiteaan. Tehtävä ei ollut aivan vieras, sillä von Willebrand kuului myös Ekonomiska samfundet i Finlandin perustajajäseniin." $
 "http://ldf.fi/nbf/p6038" $ "http://ldf.fi/nbf/biography/p47838" $ "Von Willebrand hoiti myös monia kunnallisia tehtäviä Helsingissä. Hän oli jäsenenä kaupunginvaltuustossa sekä kirkkoneuvostossa ja seurakuntajakokomiteassa, Kallion kirkon rakennuskomiteassa, puutarhalautakunnassa ja asemakaavatoimikunnassa. Jonkin aikaa hän toimi myös puutarhalautakunnan puheenjohtajana ja sai jälleen ottaa kantaa urheilukysymyksiin, kun pääkaupungin urheiluharrastajille oli järjestettävä ajanmukaiset urheilupaikat." $
 "http://ldf.fi/nbf/p6038" $ "http://ldf.fi/nbf/biography/p47839" $ "Von Willebrandin kulttuurisaavutukset olivat vähintäänkin yhtä monipuolisia kuin hänen muu toimintansa. Parhaiten hänet tunnettaneen Finsk Tidskriftin julkaisijana, mutta hän osallistui merkittävällä tavalla myös musiikki- ja taide-elämään." $
 "http://ldf.fi/nbf/p6038" $ "http://ldf.fi/nbf/biography/p47840" $ "Von Willebrandin varhaisimmat lehtikirjoitukset Finsk Tidskriftiin ovat 1880-luvulta, jolloin hän toimi arvostelijana, erityisesti teatterikriitikkona 1884 - 1886. Julkaisijana hän aloitti 1895 yhdessä professori M. G. Schybergsonin kanssa, ja vuodesta 1907 hän vastasi julkaisemisesta yksin vuoteen 1931. Hän oli 1932 vielä kustantajana ja Holger Nohrström vastaavana toimittajana, mutta 1933 hänen nimensä poistui etusivulta." $
 "http://ldf.fi/nbf/p6038" $ "http://ldf.fi/nbf/biography/p47841" $ "Von Willebrand kirjoitti lähes vuosittain tammikuun numeroon artikkelin Vid årsskiftet (Vuoden vaihtuessa). Vuosina 1908 ja 1912, Tukholman ja Lontoon olympialaisten lähestyessä, hän valisti lukijoita perinpohjaisilla artikkeleilla, jotka käsittelivät olympiakisojen historiaa Lontoon kisoihin saakka, Suomen vaiheita Tukholmassa 1912 lippuselkkauksineen sekä muita urheilupoliittisia aiheita." $
 "http://ldf.fi/nbf/p6038" $ "http://ldf.fi/nbf/biography/p47842" $ "Finsk Tidskrift joutui 1916 poliittisen painostuksen kohteeksi, kun tammikuun numero takavarikoitiin V. M. von Bornin kirjoituksen takia ja toimitusta syytettiin majesteetinloukkauksesta. Odotettavissa oli kuuden kuukauden vankeusrangaistus, mutta siltä vältyttiin lähinnä Venäjän vallankumouksen ansiosta, sillä levottomuudet keskeyttivät oikeudenkäynnin." $
 "http://ldf.fi/nbf/p6038" $ "http://ldf.fi/nbf/biography/p47843" $ "Ajoittain von Willebrand rahoitti lehden julkaisua myös omista varoistaan, ja lisäksi hän myönsi ylimääräisiä palkkioita kirjoittajille, jotka olivat rahavaikeuksissa." $
 "http://ldf.fi/nbf/p6038" $ "http://ldf.fi/nbf/biography/p47844" $ "Kirjallisuuden ja teatterin lisäksi von Willebrand oli kiinnostunut musiikista. Hän alkoi ottaa pianotunteja 1870- ja 1880-luvulla, esiintyi harrastajalaulajana yksityistilaisuuksissa ja kävi ahkerasti konserteissa ja oopperaesityksissä niin kotimaassa kuin monilla ulkomaanmatkoillaankin. Hän oli pitkän aikaa jäsenenä Helsingin Musiikkiyhdistyksen hallituksessa ja tuki muusikoita apurahoin joko suoraan tai rahoittamalla muusikoiden Vikan-lepokotia. Hän laati myös useita muusikkoelämäkertoja Finsk Biografisk Handbok -hakuteokseen sekä kirjoitti musiikkia käsittelevän luvun teokseen Finland i 19de seklet." $
 "http://ldf.fi/nbf/p6038" $ "http://ldf.fi/nbf/biography/p47845" $ "Von Willebrandilla oli myös säveltäjänlahjoja. Kuten mainittua, hän sävelsi juhlamarssin Helsingfors Gymnastikklubbille 1885. Hänen kynästään ovat lähtöisin myös yksinlaulu Långsamt som kvällskyn (1888) K. A. Tavaststjernan tekstiin sekä vihkonen Tre Sång-duetter (Kolme lauluduettoa), joka sisältää laulut I Lifvets kväll ( Zachris Topelius), Tanken ( J. L. Runeberg) ja Midsommar (E. Fredin)." $
 "http://ldf.fi/nbf/p6038" $ "http://ldf.fi/nbf/biography/p47846" $ "Taiteessa von Willebrand oli kiinnostunut erityisesti maalauksesta ja kuvanveistosta. Aatelissääty nimitti hänet 1894 varajäseneksi Antellin valtuuskuntaan. Suomen Taideyhdistyksessä hän toimi ensin sihteerinä vuoteen 1892 ja hallituksen jäsenenä vuodesta 1894. Von Willebrand valittiin 1906 Taideyhdistyksen puheenjohtajaksi, vaikkei hän tehtävää liiemmin toivonut. Hän hoiti tehtävää vuoteen 1914, jolloin hän kieltäytyi uudelleenvalinnasta. Toimiessaan Taideyhdistyksessä hän laati 1899 anomuksen Ateneumin lisärakennusta varten ja osallistui 1909 keskeisesti Albert Edelfelt -näyttelyn järjestelyihin." $
 "http://ldf.fi/nbf/p6038" $ "http://ldf.fi/nbf/biography/p47847" $ "Huomionosoitukseksi aktiivisesta toiminnastaan ruotsinkielisen kulttuurin alalla Reinhold Felix von Willebrand valittiin 1899 Svenska litteratursällskapetin hallitukseen, jossa hän istui vuoteen 1918, varapuheenjohtajana 1911 - 1918. Von Willebrand testamenttasi huomattavan omaisuuden Svenska litteratursällskapetille ja Konstsamfundetille." $
 "http://ldf.fi/nbf/p840" $ "http://ldf.fi/nbf/biography/p118616" $ "Alma Söderhjelm oli Venäjän valtakunnan ainoa naisdosentti ennen vallankumousta, esseisti ja pakinoitsija. Suomen ensimmäinen naisprofessori hänestä tuli, kun hänet nimitettiin 1927 Åbo Akademin yleisen historian ylimääräiseksi professoriksi. Hänen erikoisalansa oli Ranskan historia, josta hän on kirjoittanut ehkä yhtä paljon kuin muut suomalaistutkijat yhteensä. Söderhjelm teki 1920-luvulta lähtien pääasiassa Ruotsissa toisen uran kirjailijana, toimittajana ja pakinoitsijana." $
 "http://ldf.fi/nbf/p840" $ "http://ldf.fi/nbf/biography/p118617" $ "Alma Söderhjelm tuli ylioppilaaksi 1889. Yliopistossa hänen pääaineensa oli yleinen historia; kandidaatintutkinnon suoritettuaan hän oli lyhyen ajan opettajana. Perheensä, vanhemman veljensä professori Werner Söderhjelmin ja opettajansa J. R. Danielson-Kalmarin kannustamana Alma Söderhjelm työskenteli 1890-luvun lopussa kolme vuotta Pariisissa ja keräsi aineistoa Ranskan vallankumoukseen liittyvään tutkimukseen. Työn ranskalaisena ohjaajana oli keskeinen vallankumouksen historian tutkija, professori Alphonse Aulard (1849 - 1928). Alma Söderhjelm väitteli 1900 teoksellaan, joka käsitteli vallankumouksen lehdistöoloja vuoteen 1794. Kirjan toinen osa, joka käsitti ajan vuoteen 1799, ilmestyi seuraavana vuonna. Tutkimus sai kiittävät arviot ranskalaisissa ja muissa eurooppalaisissa alan lehdissä." $
 "http://ldf.fi/nbf/p840" $ "http://ldf.fi/nbf/biography/p118618" $ "Yliopiston konsistori esitti tutkimuksen ilmestyttyä yksimielisesti tohtori Söderhjelmin nimittämistä yleisen historian dosentiksi. Esitystä ei kuitenkaan heti hyväksytty ilmeisesti Alman isän, prokuraattori Werner Woldemar Söderhjelmin ja veljen Werner Söderhjelmin poliittisen toiminnan takia. Lisäksi keisari Nikolai II ei halunnut antaa lupaa nimittää naista yliopiston opettajaksi. Jos naiset pääsisivät yliopistovirkoihin Suomessa, heidän pelättiin vaativan samoja oikeuksia myös Venäjällä." $
 "http://ldf.fi/nbf/p840" $ "http://ldf.fi/nbf/biography/p118619" $ "Alma Söderhjelm jatkoi entisellä erikoisalallaan ja julkaisi vallankumouksen kulttuurihistoriaa valaisevan esseekokoelman ja valikoiman Madame Rolandin kirjeitä. Poliittisten olojen muututtua konsistori otti dosenttikysymyksen uudelleen esille keväällä 1906. Keisari suostui uuden vt. kanslerin August Langhoffin esitykseen, ja Alma Söderhjelmistä tuli Suomen ensimmäinen naisdosentti. Hän oli ennen vallankumousta ainoa naisdosentti koko Venäjän valtakunnassa. Opetuksessaan hän keskittyi Ranskan ja Italian uusimman ajan historiaan. Luentojen ohella hän korosti seminaarityöskentelyn merkitystä. Hän otti myös tehtäväkseen kirjoittaa kahden pohjalaisen kaupungin, Pietarsaaren ja Raahen, historioita. Lisäksi hän oli mukana poliittisessa toiminnassa, salakuljetti laittomia lehtiä Ruotsista Suomeen ja auttoi jääkäreiden välitystä Ruotsista Saksaan." $
 "http://ldf.fi/nbf/p840" $ "http://ldf.fi/nbf/biography/p118620" $ "Dosentti Söderhjelmin yliopistouraa kohtasi vastoinkäyminen 1913, kun hän ei saanut erivapautta sukupuolestaan eikä täten voinut hakea avautunutta yleisen historian professorin virkaa. Päätöksen perustelujen mukaan nainen voi hoitaa muut professorin tehtävät, opetuksen, tutkimuksen ja hallinnon, mutta ei vannoa tuomarinvalaa eikä käyttää tuomiovaltaa, mitä vaadittiin eräiden konsistorin käsittelemien asioiden yhteydessä. Tapauksesta sai alkunsa asetuksen muutos, joka antoi naisille mahdollisuuden toimia professorina yliopistossa. Alma Söderhjelmille ratkaisu tuli liian myöhään, sillä virka, jota hän olisi halunnut hakea, oli jo täytetty." $
 "http://ldf.fi/nbf/p840" $ "http://ldf.fi/nbf/biography/p118621" $ "Tämä ratkaisu antoi lisäsysäyksen Alma Söderhjelmin työlle toimittajana ja kirjailijana. Yliopiston matkastipendin turvin hän oleskeli pääasiassa Ruotsissa ja keräsi aineistoa paikallishistorioihin ja tutkimukseensa Ruotsin ja Ranskan vallankumouksen suhteista. Alma Söderhjelm sai huomattavan aseman tukholmalaisissa teatteri- ja taiteilijapiireissä, joille oli tunnusomaista boheeminen elämäntapa ja henkevä seurustelu. Tuttavapiiriin kuului paitsi runoilijoita ja taiteilijoita myös Södermanlandin herttua prinssi Wilhelm (1884 - 1965). Alma Söderhjelm oli 1920- ja 1930-luvulla tunnetuimpia suomalaisia Ruotsissa." $
 "http://ldf.fi/nbf/p840" $ "http://ldf.fi/nbf/biography/p118622" $ "Dosentuuristaan Helsingin yliopistossa Alma Söderhjelm erosi 1927. Hän oli päättänyt jäädä vapaaksi kirjailijaksi Tukholmaan. Asetelma kuitenkin muuttui, kun turkulainen kauppaneuvoksetar Ellen Dahlström (1885 - 1929) perusti häntä varten Åbo Akademiin yleisen historian professorin viran. Yliopistoura, joka oli ollut kauan taka-alalla, nousi uudestaan esille, ja Alma Söderhjelmistä tuli lopulta professori." $
 "http://ldf.fi/nbf/p840" $ "http://ldf.fi/nbf/biography/p118623" $ "Professori Söderhjelmin tieteellinen työ käsitteli Ranskan vallankumousta lähtökohtana kuningashovi ja sen lähipiiri. Näillä tutkimuksillaan hän saavutti uudelleen huomiota myös ranskalaistutkijoiden keskuudessa. Eläkkeelle 1937 siirryttyään hän muutti Tukholmaan, missä hän sotavuosina teki uhrautuvaa työtä Suomen asian hyväksi. Hän sai kolmantena naisena Suomen Valkoisen Ruusun komentajamerkin 1945." $
 "http://ldf.fi/nbf/p840" $ "http://ldf.fi/nbf/biography/p118624" $ "Alma Söderhjelmin kirjallinen tuotanto on mittava: tieteellisiä teoksia, esseekokoelmia, lähdejulkaisuja ja muistelmia on kaikkiaan 25 teosta, 34 nidettä. Lisäksi tulevat runokokoelma, näytelmät, elokuvakäsikirjoitus, viisi romaania ja kahdeksan pakinakokoelmaa. Tutkijayhteisössä Alma Söderhjelm jäi ulkopuoliseksi, sillä hän oleskeli pitkiä aikoja ulkomailla ja etsiytyi mielellään muihin kuin akateemisiin piireihin." $
 "http://ldf.fi/nbf/p840" $ "http://ldf.fi/nbf/biography/p118625" $ "Ruotsiksi Ranskan vallankumouksesta kirjoittava tutkija ei kuulunut niihin tieteentekijöihin, joita tuettiin 1920-luvulla Helsingin yliopistossa. Etusija annettiin kansallisille tieteille. Åbo Akademin professuuri oli tämän jälkeen onnellinen sattuma. Vaikka virka ei vastannut odotuksia, Turun-vuosina syntyivät monet Alma Söderhjelmin merkittävimmistä ja tutkimuksellisesti kestävimmistä teoksista. Hän oli erittäin tuottelias, hän rakasti kirjoittamista ja tarvitsi myös rahaa. Tuotteliaisuudessaan hän vertautuu yleensä professori Werner Söderhjelmiin. Alma Söderhjelmin elämä ja tuotanto liittyivät erottamattomasti toisiinsa. Parhaiten tätä osoittavat viisiosaiset muistelmat (1929 - 1938), joista välittyvät värikäs elämä ja tarkasti piirretyt henkilökuvat." $